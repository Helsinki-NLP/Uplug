
NNCL1041-452v1.0






 JACK LONDON

 Ádám elõtt






















 Fordította: SZÁSZ IMRE
 A fedél és a belsõ illusztráció VISZT GYÖRGY munkája
 (c) Szász Imre, 1985
 Hungarian translation

 ISBN 963 11 3917 4

 Móra Ferenc Ifjúsági Könyvkiadó, Budapest
 Felelõs kiadó: Sziládi János igazgató
 Alföldi nyomda (5783.66-15-2), Debrecen, 1985
 Felelõs vezetõ: Benkõ István igazgató
 Felelõs szerkesztõ: Szathmáry Éva
 Mûszaki vezetõ: Szakálos Mihály
 Mûszaki szerkesztõ: Beszédes Natasa
 67 000 példány, Terjedelem: 10,47 (A/5) ív. IF 5331
"Ezek a mi õseink, az õ történetük a mi történetünk. Ne feledjük el:
amilyen biztos az, hogy egy napon leereszkedtünk a fákról, és egyenesen
kezdtünk járni, éppoly biztos, hogy egy sokkalta régebbi napon kimásztunk a
tengerbõl, és átéltük elsõ kalandunkat a szárazföldön."

 1.

 Képek! Képek! Képek! Míg meg nem tudtam, gyakran csodálkoztam, honnan
származik az a rengeteg kép, ami elözönlötte álmaimat; mert ilyen képeket
sose láttam a nappal, az ébrenlét valóságában. Már gyerekkoromban
gyötörtek, álmaimat lidércnyomások sorozatává tették, s kissé késõbb azt a
meggyõzõdést ültették el bennem, hogy más vagyok, mint a fajtám:
természetellenes, elátkozott lény.
 Csak nappal érezhettem némi kis boldogságot. Éjszakáim a félelem
uralmát jelentették - és micsoda félelemét! Merem állítani, hogy senki
emberfia, aki velem együtt tapossa a földet, nem érzett még ilyenfajta és
ilyen fokú félelmet. Mert az én félelmem az õsidõk félelme, az a félelem,
ami a Fiatalabb Világban és a Fiatalabb Világ fiatalságában dühöngött.
Egyszóval az a félelem, ami a közép-pleisztocénnak nevezett korszakban
uralkodott korlátlanul.
 Mit akarok mondani? Látom, magyarázat kell, mielõtt álmaim tartalmáról
beszélnék. Másképp nagyon kevéssé értenék meg, mit jelent mindaz, amit én
annyira értek. Mikor ezt írom, felelevenedik elõttem óriási rémlátomásomban
ama másik világ valamennyi lénye, valamennyi eseménye, és tudom, hogy önök
az egészet értelmetlennek és kuszának találnák.
 Mit jelentene önöknek Lógófülû barátsága, Gyorslábú meleg csábítása,
Vörösszemû vadállatiassága és bujasága. Nevetséges kuszaságot, semmi mást.
És nevetséges kuszaságot jelentenének a Tûz Népének és a Fák Népének tettei
és a horda makogó tanácskozásai. Mert önök nem ismerik a hûvös
sziklabarlangok békéjét, az itató kavargását napszálltakor. Sosem érezték a
metszõ hajnali szelet fatetõkön, sem a gyenge kéreg ízét, amely oly édes a
szájnak.
 Úgy vélem, jobb lesz önöknek is a gyermekkoromon kezdeniük, ahol én
kezdtem. Kisfiú koromban éppolyan voltam, mint a többi fiú - az ébrenlét
idején. Az álomban, abban voltam más. Az alvás, legelsõ emlékeimtõl fogva,
a rémület idõszaka volt. Ritkán szivárgott öröm álmaimba. Rendszerint
félelem árasztotta el õket- éspedig nagyon furcsa és különös félelem, még
fogódzót sem találtam hozzá. Az ébrenlétben tapasztalt félelmek közül egyik
sem hasonlított ahhoz a félelemhez, ami álmaimat megszállta. Jellege,
sajátosságai minden tapasztalatomat meghaladták.
 Például: városi fiú, vagy még inkább, a város gyermeke voltam, akinek
a vidék felfedezetlen tartomány. Mégsem álmodtam soha városokról; még csak
egy ház se bukkant föl soha álmaimban. S ami azt illeti, az emberi fajtának
egyetlen tagja se törte át soha álmom falait. Én, aki csak parkokban és
képeskönyvekben láttam fát, álmomban végtelen erdõkön bolyongtam. S ezek az
álombeli fák nem ködfoltokban tûntek szemem elé. Élesen és világosan
kirajzolódtak. Régi, meghitt kapcsolatban álltam velük. Minden ágat, minden
gallyacskát jól láttam; jól láttam és ismertem minden egyes levelet.
 Világosan emlékszem arra, amikor életemben elõször láttam tölgyfát.
Amint néztem a leveleket, ágakat, bütyköket, kétségbeejtõ erõvel hasított
belém, hogy álmaimban sokszor, számtalanszor találkoztam már ilyen fával.
Így hát nem lepõdtem meg, amikor életem során késõbb azonnal, elsõ
pillantásra felismertem az olyan fákat, mint a lucfenyõ, a tiszafa, a
nyírfa, a babér. Mindegyiket láttam már azelõtt, sõt abban az idõben is
álmodtam velük minden éjszaka.
 Ez, amint már észrevették, megszegi az álomlátás elsõ törvényét,
tudniillik azt, hogy az ember csak olyan dolgokkal vagy olyan dolgok
keverékével álmodik, amikkel ébren már találkozott. De nekem minden álmom
megszegte ezt a törvényt. Álmaimban soha semmi olyat nem láttam, amit az
ébrenlét óráiban ismertem. Álombeli életem és nappali életem két különálló
élet volt, semmi sem kapcsolta õket össze, csak én magam. Én voltam az
összekötõ kapocs, amely valamiképpen mind a két életet, élte.
 Már kisgyerek koromban megtanultam, hogy a diót a fûszerestõl, a
bogyóféléket a gyümölcskereskedõtõl kapjuk; de még mielõtt ezt megtudtam
volna, álmomban a fáról vagy a fák alatt a földrõl szedtem s ettem a diót,
s ugyanígy ettem bogyókat a bokrokról és indákról. Ez meghaladta minden
tapasztalatomat.
 Sose felejtem el azt, amikor elõször került áfonya az asztalunkra.
Sose láttam még áfonyát, s mégis, mikor megpillantottam, álmok emléke tört
fel agyamban; álmoké, amelyekben mocsaras vidéken vándoroltam, s teleettem
magam áfonyával. Anyám egy tányér áfonyát tett elém. Telemertem a kanalat,
de még mielõtt számhoz vittem volna, már pontosan tudtam, milyen lesz az
íze. Nem is csalódtam. Az volt, amit álmaimban ezerszer is éreztem.
 Kígyók? Mielõtt még bármit is hallottam volna a kígyók létezésérõl,
álmomban már régóta gyötörtek. Erdei tisztáson leskeltek rám, lábam elõtt
vágódtak fel, s rám támadtak, a száraz fûben vagy csupasz sziklahátakon
kúsztak el, vagy a fatetõre üldöztek, átfonva a törzset nagy, fénylõ
testükkel, s egyre magasabbra vagy egyre kijjebb hajszoltak, lengõ, recsegõ
ágakra, s a föld szédítõ mélységben imbolygott alattam. A kígyók! - villás
nyelvük, gyöngyszemük, csillogó pikkelyük, sziszegésük és csörgésük - vajon
nem ismertem-e túlságosan is jól a fajtájukat, mikor elõször mentem
cirkuszba, s láttam, amint a kígyóbûvölõ felemeli õket? Régi barátaim,
pontosabban ellenségeim voltak, és félelemmel népesítették be álmaimat.
 Ó, azok a végtelen erdõk és rettegéssel teli félhomályuk! Micsoda
örökkévalóságokon át jártam õket, én, félénk, üldözött lény, megrettenve a
legkisebb hangtól, megrémülve a saját árnyékomtól, feszülten, mindig éberen
és vigyázón, készen arra, hogy bármelyik pillanatban õrült futással
rohanjak tova, úgy mentsem az életemet. Mert prédája voltam mindenféle
erdõlakó vad lénynek, és a félelem önkívületében menekültem az üldözõ
szörnyetegek elõl.
 Ötéves voltam, mikor elõször mentem cirkuszba. Betegen jöttem haza -
de nem a mogyorótól és a málnaszörptõl lettem beteg. Hadd mondjam el. Mikor
beléptünk az állatok sátrába, rekedt ordítás remegtette meg a levegõt.
Kiszakítottam kezemet az apáméból, és vadul rohantam vissza a kijáraton át.
Emberekkel ütköztem össze, elestem, és egész idõ alatt sikoltoztam
rémületemben. Apám utolért és elcsitított. Mutogatta az embertömeget, amely
nem törõdött az üvöltéssel, és megnyugtatott, vigasztalt, hogy biztonságban
vagyok.
 Mégis rettegve, és remegve, apám állandó bátorítása közben
közelítettem meg végül az oroszlán ketrecét. Ó, abban a szempillantásban
felismertem! A vadállat! A rettenetes! És lelki szemeim elõtt átvillantak
álmaim emlékei - a magas fûre tûzõ déli nap, a nyugodtan legelõ vadbika, a
Rozsdaszínû elõtt hirtelen szétnyíló fû, az ugrás a bika hátára, zuhanás és
üvöltés és a csontok recsegése-ropogása; vagy a vízgödör hûvös nyugalma, a
térdelõ vadló csendesen iszik, aztán a Rozsdaszínû - mindig a Rozsdaszínû
-, az ugrás, a ló nyihogása és hánykolódása és a csontok recsegése-
ropogása; vagy a borongós alkonyat, a nap végének bánatos csendje, s akkor
a nagy, teli torkú üvöltés, váratlan, mint az ítélet harsonája, s hamarosan
rá az eszeveszett sikoltozás, hadarászás a fák között, s én is ott remegek
a félelemtõl, én is egyike vagyok a sok lénynek, aki a fák között sikoltoz
és hadarász.
 Mikor megláttam - tehetetlenül, ketrecének vasrúdja között -,
feldühödtem. Vicsorgattam rá a fogamat, fel-alá ugráltam, összefüggéstelen
csúfneveket visítottam feléje, és torzképeket vágtam. Az oroszlán felelt:
nekiugrott a rácsnak, s visszaüvöltötte rám tehetetlen haragját. Ó, õ is
megismert engem, s a hangok, amiket feléje visítottam, régmúlt idõk hangjai
voltak, s õ megértette.
 Szüleim megrettentek.
 - Beteg a gyerek - mondta anyám.
 - Hisztérikus - mondta apám.
 Én nem árultam el nekik semmit, s õk sohasem tudták meg az igazságot.
Már megtanultam hallgatni errõl a tulajdonságomról, errõl a
féltudathasadásról - azt hiszem, joggal nevezem így.
 Láttam a kígyóbûvölõt, s aznap este mást nem is láttam a cirkuszból.
Hazavittek, idegesen, kimerülten, betegen attól, hogy ez a másik, az
álombeli élet betört a valóságos életembe.
 Említettem hallgatásomat. Csak egyetlenegyszer közöltem bizalmasan
valakivel ezt a furcsa dolgot. Egy fiúval - a pajtásommal; mindketten
nyolcévesek voltunk. Álmaimból képeket állítottam neki össze arról a letûnt
világról, amelyben hitem szerint egykor éltem. Meséltem neki a régi kor
borzalmairól, Lógófülûrõl, a csínyeinkrõl, makogó tanácsainkról, a Tûz
Népérõl és telephelyeirõl.
 Kinevetett, kicsúfolt, és kísértetekrõl, holtakról mesélt, akik
éjszaka járkálnak. De többnyire nevetett gyenge képzelõdéseimen. Minél
többet meséltem neki, annál jobban nevetett. Teljes komolysággal
megesküdtem, hogy mindez igaz, s erre furcsán kezdett rám nézni. Aztán meg
csudálatos zagyvaságokat mondott el meséimbõl játszótársainknak, s
mindnyájan furcsán kezdtek rám nézni.
 Keserû tapasztalat volt, de tanultam belõle. Más voltam, mint a
fajtám. Élt bennem valami nem normális, amit õk nem értettek meg, s ami, ha
elmondom, csak félreértéseket okozhat. Mikor kísértet- és rémtörténetek
járták, csendben maradtam. Komoran mosolyogtam magamban. Éjszakáim
félelmeire gondoltam, s tudtam, hogy az enyém, az valóság - valóság, mint
maga az élet, nem elszálló pára, nem elképzelt árnyékvilág.
 Engem nem rémítettek a mumusok és a gonosz óriások. A zuhanás lombos
ágakon keresztül, a szédítõ magasból; a kígyók, amelyek utánam vágtak,
mikor félreugrottam, és makogva nyargaltam tova; a vadkutyák, amelyek
végighajszoltak a síkon, egészen a szálerdõig ezek valóságos, evilági
szörnyûségek voltak, események, nem pedig képzelõdések, az eleven hús, az
izzadság, a vér rettenetei. Az óriások és mumusok kellemes hálótársak
lettek volna ezekhez a szörnyûségekhez képest, amik velem háltak egész
gyermekkoromon át, és még mindig velem hálnak, most is, mikor ezt írom,
érett éveimben.

 2.

 Említettem már, hogy álmaimban soha emberi lényt nem láttam. Ez a tény
nagyon hamar tudatosodott bennem, s keservesen éreztem a magam fajtájának
hiányát. Már mint egészen aprócska gyermek, úgy éreztem rémséges álmaimban,
hogy ha egyetlenegy embert, csak egyetlenegyet találnék, meg volnék mentve
az álmoktól, s többé nem vennének körül gyötrõ rémségek. Bárcsak
megtalálnám azt az emberi lényt, és megmenekülnék! - ez a gondolat tartott
hatalmában éveken át minden éjszaka.
 Hangsúlyoznom kell: ez a gondolat álmaim közben támadt bennem, s én
tanúbizonyságnak tekintem, hogy kettõs énem összeolvad, hogy a bennem levõ
kettéhasadt két rész egy ponton érintkezik. Álombeli énem a régmúltban élt,
még mielõtt az ember - az, akit mi embernek tartunk - kialakult volna, s a
másik, nappali énem - mintegy az ember létének tudatával - belesugárzott
álmaim anyagába.
 A könyvpszichológusok talán megrónak majd, hogy hibásan használom a
"kettéhasadt én" kifejezést. Tudom, õk hogyan használják, de én kénytelen
vagyok jobb kifejezés híján, a magam módján használni. Az angol nyelv
szegénysége mögött keresek fedezéket. És most elmagyarázom, miért
használom, hibásan vagy helyesen, ezt a kifejezést.
 Egészen fiatalember koromig, az egyetemig nem kaptam semmi útmutatást
álmaim jelentéséhez és okához. Mind az ideig nem volt szememben sem
értelmük, sem nyilvánvaló okuk. De az egyetemen felfedeztem a fejlõdéstant
és a lélektant, s megtudtam különféle furcsa lelkiállapotok, élmények
magyarázatát. Ott volt például a térben zuhanás álma - a legközönségesebb
álomélmény, amit gyakorlatilag minden ember közvetlen tapasztalatból ismer.
 Ez, mondta nekem a professzorom, faji emlék. Visszaüt távoli õseinkre,
akik fákon éltek. Nekik, fánlakóknak a zuhanás lehetõsége mindig fenyegetõ
veszedelmet jelentett. Sokan veszítették el így az életüket, mindnyájan
átéltek szörnyû zuhanásokat, s úgy menekültek csak meg, hogy ágakat kaptak
el, mikor a föld felé zuhantak.
 Mármost az ily módon elhárított szörnyû zuhanás megrázkódtatást
okozott. A megrázkódtatás pedig molekuláris változásokat hozott létre az
agysejtekben. Ezek a molekuláris változások átöröklõdtek az utódok
agysejtjeibe, egyszóval faji emlékezetté váltak. Így például, ha önök vagy
én alvás közben vagy álomba hajló szunnyadásban zuhanunk a térben, és éppen
akkor ébredünk émelygõ öntudatra, mikor a földre vágódnánk, egyszerûen csak
arra emlékezünk, ami fánlakó õseinkkel történt, s amit az agyi elváltozások
belevéstek a faj örökségébe.
 Nincs ebben semmi különös, mint ahogy nincs semmi különös egy
ösztönben. Az ösztön egyszerûen csak szokás, ami belevésõdött örökségünk
anyagába: ennyi az egész. Mellékesen megfigyelhetõ, hogy ebben a
zuhanásálomban, amely oly ismerõs önöknek is, nekem is, sohasem esünk a
földre. Földre esni pusztulás volna. Azok a fánlakó õsök, akik földet
értek, rögtön meg is haltak. Igaz, zuhanásuk megrázkódtatását átvették az
agysejtek, de azonnal elpusztultak, mielõtt még ezt átszármaztathatták
volna az utódokra. Önök is, én is azoktól származunk, akik nem zuhantak le
a földre; azért nem érünk álmainkban soha földet, sem önök, sem én.
 És most elérkeztünk a "kettéhasadt énhez". Sohasem érezzük ezt a
zuhanást, amikor teljesen ébren vagyunk. Nappali énünknek nincs ilyen
élménye. Akkor pedig s itt megtámadhatatlan az érvelésem - egy másik,
önálló énnek kell lennie annak, amely zuhan, amikor alszunk, és amelynek
megvan ez az esésélménye - egyszóval emlékei vannak az õsrégi faji
élményekrõl, mint ahogy nappali énünknek a nappali élményekrõl vannak
emlékei.
 Okfejtésemnek ezen a fokán kezdtem némi világosságot látni. És a
világosság hamarosan szemkápráztató fényességgel zúdult rám, megvilágított
és érthetõvé tett mindent, ami baljós, hátborzongató, ami természetellenes
képtelenség álomélményeimben. Álmomban nem a nappali énem tartott
hatalmában, hanem egy másik, különálló én, új és merõben más élményekkel és
- hogy álmaim lényegérõl beszéljek - merõben más élmények emlékeivel.
 Mi volt hát ez az én? Mikor élt maga is nappali életet ezen a bolygón,
mikor gyûjtötte össze e különös élményanyagot? Ezekre a kérdésekre maguk az
álmok válaszoltak. Ez az én a régmúltban élt, mikor még fiatal volt a
világ, abban a korban, amelyet közép-pleisztocénnak nevezünk. Lezuhant a
fákról, de nem esett le a földre. Rémülten hadonászott, ha oroszlánordítást
hallott. Ragadozó állatok üldözték, gyilkos kígyók vágtak feléje.
Karattyolt a maga fajtájával a tanácskozásokon, és a Tûz Népe rútul bánt
vele akkoriban, mikor menekülnie kellett elõlük.
 De miért van az - hallom az ellenvetést -, hogy ezek a faji emlékek
nem jelentkeznek mindnyájunknál, ha már egyszer lappang bennünk valami
elmosódott második én, aki alvás közben a téren át zuhan?
 Egy másik kérdéssel felelhetek. Miért van kétfejû borjú? S az én
válaszom erre az, hogy a kétfejû borjú: torzszülött. És ezzel megfeleltem a
kérdésükre. Azért jelentkezik bennem a második én s a teljes faji
emlékezet, mert én torzszülött vagyok.
 De beszéljünk világosabban. Legközönségesebb faji emlékünk a téren át
zuhanás álma. Ez a másik én nagyon elmosódott. Szinte csak egyetlen emléke
van: a zuhanás. De sokunkban határozottabb, élénkebb második én él.
Sokunkat gyötör a repülésálom, az üldözõszörnyetegálom, a színálom, a
fulladásálom, a csúszómászó- és féregálom. Röviden: a második én ugyan
mindnyájunknak alkotórésze, de egyik emberbõl csaknem teljesen kiveszett, a
másikban meg sokkal elevenebb. Némelyõnknek erõsebb és teljesebb faji
emlékei vannak, mint másoknak.
 Mindez csupán egyetlen kérdésen múlik: kiben milyen fokon jelentkezik
a második én? Bennem roppant magas fokon jelentkezik. Második énem csaknem
felér erõben a saját énemmel. És ebbõl a szempontból, amint mondtam,
torzszülött vagyok - az átöröklõdés torzszülöttje.
 Erõsen hiszem, hogy e második én jelentkezése - de nem olyan erõs
jelentkezése, mint nálam - indított némelyeket arra, hogy higgyenek a
személyes lélekvándorlási élményekben. Ezek az emberek nagyon meggyõzõ
feltevésnek tartják a lélekvándorlást. A valóságban sose látott jelenetek
látomása tûnik eléjük, távoli idõkbõl származó tettek és események emléke
támad fel bennük, s erre a legegyszerûbb magyarázat, hogy egyszer már
éltek.
 De tévednek, mert nem vesznek tudomást kettõsségükrõl. Nem ismerik fel
második énjüket. Azt hiszik, a saját énjükrõl van szó, hisz csak egy énjük
van, ezzel a kiindulási ponttal csak arra lyukadhatnak ki, hogy végigéltek
elõzõ életeket.
 De tévednek. Ez nem lélekvándorlás. Én is látom magamat, amint ott
kóborolok a Fiatalabb Világ rengetegeiben, de az mégsem én vagyok, hanem
valaki, aki csak távoli részem, mint ahogy - kevésbé távoli - részem az
apám és a nagyapám. Ez a második énem az elõdeimnek egyik õsapaelõdje fajom
õskori leszármazásában, s maga is utóda egy leszármazásnak, amelynek tagjai
jóval az õ kora elõtt - a kéz- és lábujjak kifejlõdésével felkapaszkodtak a
fákra.
 Talán unalmas leszek, de kénytelen vagyok megismételni: ebben az
egyben torzszülöttnek kell engem tekinteniük. Nem én vagyok az egyetlen,
akiben roppant erõvel jelentkeznek a faji emlékek, de bennem egy bizonyos
távoli elõd emlékei jelentkeznek. Ez nagyon szokatlan, még sincs benne
semmi rendkívülien figyelemreméltó.
 Hallgassák meg az érveimet. Az ösztön: faji emlék. Rendben van. Akkor
önök is, én is apáinktól és anyáinktól kapjuk ezeket az emlékeket, mint
ahogy õk is apjuktól és anyjuktól kapták. Kell tehát lenni valami
közvetítõnek, amelynek segítségével ezek az emlékek nemzedékrõl nemzedékre
szállnak. Ez a közvetítõ az, amit Weismann "csíraplazmának" nevez.·Ez
hordozza a faj egész kialakulásának emlékeit. Az emlékek elmosódottak,
zavarosak, sok el is veszett belõlük. De némelyik csíraplazma-láncolat
rendkívüli emlékterhet hordoz hogy tudományosabb legyek: némelyik sokkal
atavisztikusabb, mint a többi, és ilyen az enyém is. Én az átöröklõdés
torzszülöttje vagyok, atavisztikus lidércnyomás - nevezzenek, aminek
akarnak; de itt vagyok, húsból és vérbõl való, eleven ember, háromszor
eszem bõségesen napjában, hát ezzel mit tudnak kezdeni?
 És most, mielõtt történetembe fognék, igyekszem elébe vágni a
pszichológia hitetlen Tamásainak, akik szeretnek gúnyolódni, s akik
máskülönben bizonyára azt mondanák, hogy álmaim azért összefüggõek, mert
túl sokat tanultam, és az emberi fejlõdésrõl való ismereteimet öntudatlanul
is visszavetítettem rájuk. Elõször is sose voltam vakbuzgó diák:
Évfolyamomban én végeztem a leggyengébben. Többet törõdtem az atlétikával
és - nincs miért tagadnom - a biliárddal.
 Továbbá: semmit sem tudtam a fejlõdéstörténetrõl, míg egyetemista nem
lettem, ennek a másik, régmúlt életnek pedig már gyermek- és kamaszkorom
álmaiban átéltem minden részletét. Megvallom azonban, hogy ezek a részletek
zavarosak és összefüggéstelenek voltak, amíg a fejlõdéstörténet tudományát
meg nem ismertem. A fejlõdéstörténet volt a kulcs. Magyarázatot adott,
józan értelmet agyam tréfálkozásának, atavisztikus agyaménak, amely bár
modern és normális, mégis visszafülel valami olyan távoli múltba, amely
nagyjából az emberiség kezdeteivel lehet egykorú.
 Mert ebben az általam ismert múltban az ember, az, akit ma embernek
mondunk, nem létezett. Nekem hát létrejöttének idején kellett leélnem az
életemet.

 3.

 Kisgyerek korom leggyakoribb álma ilyesféle volt: mintha nagyon apró
volnék, s összekucorodva feküdnék valami gallyakból, ágakból készült
fészekben. Néha a hátamon feküdtem. Sok-sok órát tölthettem ebben a
helyzetben, néztem a napsugarak játékát felettem a lombokon s a levelek
lengedezését a szélben. Néha a fészek is ide-oda ringott, ha a szél
erõsebben fújt.
 Míg így feküdtem, mindig az az érzés tartott hatalmában, hogy irdatlan
mélység van alattam. Sose láttam, sose leshettem ki a fészek peremén; de
tudtam az alattam lappangó mélységrõl, féltem tõle, mert örökké
fenyegetett, mint valami mindent elnyelõ szörnyeteg szája.
 Ezt az álmot, amelyben tétlenül hevertem, amely inkább állapot volt,
nem a cselekvés élménye, gyakran álmodtam kisgyerek koromban. De hirtelen
furcsa formák és események rontottak bele a legközepébe: a vihar zúgása és
mennydörgése, ismeretlen tájak, amilyeneket ébren sose láttam. És
zûrzavart, lidércnyomást okoztak. Semmit sem értettem. Hiányzott az
összefüggés logikája.
 Mert tudják, nem folyamatosan álmodtam. Egyik pillanatban apró
csecsemõje voltam a Fiatalabb Világnak, fészekben feküdtem a fán; a
következõ pillanatban meg a Fiatalabb Világ felnõtt férfija, s a förtelmes
Vörösszemûvel akaszkodtam össze halálos harcra; a következõ pillanatban
pedig óvatosan kúsztam le a vízgödörhöz a nap legforróbb szakában.
Események, melyeket évek választottak el a Fiatalabb Világban, velem néhány
perc vagy pillanat leforgása alatt történtek meg.
 Merõ zûrzavar volt az egész, de nem zúdítom önökre ezt a zûrzavart.
Csak akkor simult, tisztult ki, világosult meg minden, mikor fiatalember
lettem, s már sok-sok ezer álmot láttam. Akkor kaptam kulcsot az idõhöz,
akkor tudtam helyes rendjükbe illesztgetni a történéseket, az eseményeket.
Így támasztottam fel a tovatûnt Fiatalabb Világot, amelyben egykor éltem -
vagy a másik énem élt. A megkülönböztetés felesleges, mert én is, a modern
ember visszamentem, s éltem az õskor életét másik énem társaságában.
 Az önök kényelmére összerakom a különbözõ eseményeket érthetõ
történetté, hisz ez a könyv nem akar társadalomtudományi adattár lenni.
Mert van valami összefüggés, valami eseményláncolat, ami végighúzódik
minden álmomon. Itt van például a barátságom Lógófülûvel. Aztán itt van
Vörösszemû gyûlölködése. Gyorslábú szerelme. Ha összességükben nézzük õket,
meglehetõsen összefüggõ és érdekes történetet adnak ezt, úgy hiszem, önök
is elismerik majd.
 Nem nagyon emlékszem az anyámra. A legrégibb s bizonyosan a legélesebb
emlékem róla alighanem a következõ: Mintha a földön feküdtem volna.
Valamivel idõsebb voltam, mint a fészeklakás idején, de még mindig
magatehetetlen. Hemperegtem a száraz leveleken, játszottam velük, torkomból
nyögdécselõ, sikkanó hangok törtek fel. A nap melegen sütött, s én boldog
és megelégedett voltam. Kis tisztáson feküdtem. Körülöttem minden oldalon
bokrok és páfrányszerû növények, felettem s körülöttem mindenütt erdei fák
törzsei és ágai.
 Hirtelen hangot hallottam. Felültem s hallgatóztam. Meg se moccantam.
A kicsi hangocskák torkomban rekedtek, s mintegy kõvé meredten ültem. A
hang közelebb húzódott. Olyan volt, mint a disznó röfögése. Aztán a
bokrosban mozgó test neszezését hallottam. Majd. láttam, amint a páfrányok
meg-megrezdülnek az elõre nyomakodó testtõl. Végül szétnyíltak a páfrányok,
villogó szemeket láttam, hosszú orrot s fehér agyarakat.
 Vadkan volt. Kíváncsian bámult rám. Egyet-kettõt röffentett, egyik
mellsõ lábáról a másikra billegett, közben jobbra-balra forgatta a fejét, s
meglendítette a páfrányokat. Én még mindig úgy ültem, mint aki kõvé vált,
szemem se rebbent, csak meredtem rá, s szívemet félelem marcangolta.
 Úgy tûnt, mintha így kellett volna viselkednem, ilyen mozdulatlanul,
csöndben ülnöm. Nem volt szabad szétüvöltenem a félelmemet. Az ösztön
parancsolta ezt. Így hát ültem s vártam, magam se tudtam, mire. A vadállat
szétnyomta a páfrányokat, s a tisztásra lépett. A kíváncsisága elszállott,
szemei most már kegyetlenül villogtak. Fenyegetõen bökött felém a fejével,
s egy lépéssel elõbbre jött. Aztán még eggyel és ismét eggyel.
 Akkor felordítottam vagy sikoltottam - nem tudom leírni -, éles,
szörnyû kiáltás volt. S úgy látszott, az eseményeknek ezen a fokán így is
kellett tennem. A közelbõl kiáltás felelt. Hangom mintha egy pillanatra
megzavarta volna a vadkant, megtorpant, egyik lábáról a másikra billentette
súlyát, s eközben egy jelenés zúdult közibénk. Az anyám. Olyan volt, mint
egy hatalmas orangután vagy csimpánz, mégis élesen és határozottan
különbözött tõlük. Vaskosabb alkatú volt, mint azok, s kevésbé szõrös.
Karjai nem lógtak le olyan mélyen, lába izmosabb volt. Nem hordott ruhát -
csak a természetes szõrzetet. S mondhatom, dühödten õrjöngött, ha izgalomba
jött.
 Mint egy fúria, úgy zúdult a színhelyre. Fogát csikorgatta, félelmetes
fintorokat vágott, morgott, s szünet nélkül éles kiáltások törtek fel
belõle, ilyenformán: "Uh-á! Uh-á!" Olyan váratlan és szörnyû volt a
megjelenése, hogy a vadkan önkéntelenül védekezõen lesunnyadt, és szõrét
borzolta, mikor anyám feléje lódult: Megtorpant. Anyám ekkor felém
szökkent. Én pontosan tudtam, mit kell tennem a villanásnyi idõ alatt, amit
sikerült nyernie. Elébe ugrottam, elkaptam a dereka táján, s kézzel-lábbal
kapaszkodtam - igen, a lábammal is, azzal is éppoly biztosan tudtam
kapaszkodni, mint a kezemmel! Összezárult markomban éreztem a szõre
húzódását, ahogy bõre s izma mozgott alatta az erõfeszítésben.
 Mondom, elébe ugrottam, s õ abban a pillanatban egyenest felfelé
pattant, s elkapott kezével egy fölénknyúló ágat. A következõ percben a kan
csattogó agyarral elrobogott alattunk: Magához tért meglepetésébõl,
elõreugrott, s olyan visítás tört fel belõle, hogy az már szinte
trombitálás volt: Mindenesetre jeladás lehetett, mert minden irányból
testek csörtetése felelt rá a páfrányok közül.
 Vadkocák törtek elõ minden oldalról a tisztásra - vagy húszan. De
anyám tán négyméternyire a föld felett fellódult egy vastag ágra, én meg
csak kapaszkodtam bele, s úgy kucorogtunk ott fenn, biztonságban. Anyám
nagyon izgatott volt. Makogott, visított és szitkozódott lefelé, a szõre
borzolt, fogcsattogtató csapatra, amely egybegyûlt alattunk. Én is
lekukkantottam remegve a dühös vadakra, és tõlem telhetõen igyekeztem
utánozni anyám kiáltozását.
 Távolról hasonló kiáltások hallatszottak, csak mélyebbek, üvöltõ
basszus hangon. Percrõl percre hangosabbá váltak, s hamarosan láttam õt,
apámat közeledni - legalábbis az álmok minden egyes tanúságából arra a
következtetésre kell jutnom, hogy az apám volt.
 Apának éppen nem volt túlságosan megnyerõ. Félig embernek, félig
majomnak látszott, mint aki már nem majom, de még nem is ember. Nem tudom
leírni. Nincs manapság hozzá hasonló, se földön, se földben, se föld alatt.
Nagydarab férfinak számított a maga idejében, s nyomhatott összesen vagy
hatvanöt kilót. Arca széles és lapos volt, szemöldöke szemére csüngött.
Apró szemei mélyen ültek, közel egymáshoz. Orrát nem lehetett orrnak
nevezni, annyira nyomott, széles volt, az orrnyereg látni valóan hiányzott,
az orrlyukai meg olyanok voltak, mint két rés az arcon: nem lefelé nyíltak,
hanem kifelé.
 Homloka rézsút emelkedett a szemétõl, haja már a szemeknél kezdõdött,
s onnan benõtte az egész fejet. Feje nevetségesen kicsi volt, s ugyanolyan
nevetségesen vastag, kurta nyak támasztotta alá.
 Volt valami alapvetõ célszerûség a testében - mint mindnyájunk
testében. Igaz, a mellkasa szépen, öblösen kidomborodott, de hiányoztak a
kidagadó izmok, a széles váll, a hosszú, egyenes lábszárak, a szép, arányos
alkat. Ez a test, az apám teste, erõt mutatott, erõt szépség nélkül, vad,
õsvilági erõt, szorításra, markolásra, tépésre, pusztításra született erõt.
 Csípõje keskeny volt, s szikár, szõrös lába görbe és inas.
Tulajdonképpen inkább kart formázott az apám lába. Csomós volt és görbe,
még mutatkozni is alig mutatkozott rajta a húsos lábikra, amely formát ad
az önök vagy az én lábamnak. Emlékszem, sík területen nem tudott két lábon
járni. Mégpedig azért, mert a lábfejével is tudott fogni, mert a lábfeje
inkább kézre hasonlított. A nagy lábujj nem feküdt egy vonalban a többi
ujjal, hanem velük szembe, mint a kéz hüvelykujja, s ez tette képessé
apámat arra, hogy a lábával fogódzkodjon. Ezért nem tudott sík földön két
lábon járni.
 Amilyen szokatlan volt a külseje, éppoly szokatlan módon közeledett
felénk, akik ott gubbasztottunk a dühös váddisznók felett. A fákon jött,
ágról ágra, fáról fára ugrott, nagyon gyorsan. Most is látom, ébren, amint
ezt írom, elõrelódulni a fákon a négykezû, szõrös lényt, dühében ordít,
néha-néha megáll, s ökölbe szorított, kézzel veri a mellét. Háromméteres,
ötméteres nyiladékokon repül át, egyik kezével elkap egy ágat, s lódul át a
következõ nyiladékon, hogy most a másik kezével kapaszkodjon meg, s így jön
tovább, habozás, idõveszteség nélkül, sosem tûnõdve azon, hogyan folytassa
útját a fákon.
 S amíg figyeltem, egész lényemben, de még az izmaimban is éreztem a
feltörõ vágy borzongását, hogy én is ágról ágra szökkenjek, s éreztem a
lappangó erõ biztosítékát is a lényemben, az izmaimban. Miért ne éreztem
volna? Kisfiúk látják néha fejszelóbáló, fadöntögetõ apjukat, s érzik
magukban, hogy egy nap õk is lóbálják majd a fejszét, döntik a fát. Ez
történt velem is. A bennem lévõ élet arra teremtõdött, hogy apám módjára
tegyen, s titkon és nagyratörõn már légi utakról, erdei száguldásokról
suttogott nekem.
 Apám végre elért bennünket. Rettentõen dühöngött. Emlékszem, elõreálló
felsõ ajkát csücsörítette, úgy meredt le a vaddisznókra. Olyanformán
morgott, mint a kutya, s emlékszem, szemfoga oly nagy volt, mint az agyar,
s ez énrám óriási hatást tett.
 Viselkedése csak arra volt jó, hogy a vaddisznók még jobban
nekibõszüljenek. Ágakat, apró gallyakat tördösött, lehajigálta õket
ellenségeinkre. Még fél kézzel is függeszkedett, gyötrelmesen közel a
disznókhoz, de éppen a biztos, távolság határán, s csúfolta õket, azok meg
agyarukat csattogtatták tehetetlen haragjukban. Apám nem elégedett meg
ennyivel: letört egy erõs ágat, s fél kézen, fél lábon lógaszkodva, oldalba
bökdöste a feldühödött vadállatokat, és csépelte az orrukat. Felesleges
mondanom, hogy anyám meg én örültünk a mulatságnak.
 De a jóba is belefáradunk, s végül is apám kárörvendõ kuncogással
elvezetett bennünket a fák koronáján. Most aztán elapadt bennem a
nagyratörés, elgyávultam, szorosan kapaszkodtam anyámba, aki mászott,
lendült a térben. Emlékszem, mikor az ág letört súlya alatt. Messzirõl
ugrott, s az ág reccsenésére engem elöntött az émelyítõ tudat, hogy
zuhanunk a térben mind a ketten. Az erdõ, a zizegõ leveleken játszó
napsugár eltûnt szemem elõl. Homályosan még láttam, hogy apám hirtelen
megáll útjában, visszanéz, aztán minden elsötétedett.
 A következõ pillanatban felébredtem párnás ágyamban, izzadva, remegve,
hányingerrel. Az ablak nyitva volt, hûvös levegõ áradt a szobába. Az éjjeli
lámpa nyugodtan égett. S ezért azt hiszem, nem estünk a vaddisznók
martalékául, nem zuhantunk a földre, másképp nem volnék itt, s nem
emlékeznék ezer évszázaddal késõbb az eseményre.
 És most gondolják magukat egy pillanatra az én helyembe. Sétáljanak
vissza egy kicsikét velem kisgyerek koromba, feküdjenek mellém, s képzeljék
el, hogy ilyen érthetetlen szörnyûségeket álmodnak. Ne felejtsék el:
tapasztalatlan kisgyerek voltam. Sose láttam életemben vaddisznót. Ami azt
illeti, házi disznót se láttam soha. A legközelebbi kapcsolatba akkor
jutottam vele, mikor a reggeli szalonnát sisteregni láttam. És mégis,
álmomban vadkanok csörtettek valószerûen, mint az élet, s én fantasztikus
szüleimmel magas fák között lódultam át.
 Csodálkoznak hát, ha megrémítettek, nyomasztottak lidércjárásos
álmaim? Elátkozott voltam. És ami a legrosszabb, féltem elmondani. Nem
tudom, miért, talán mert bujkált bennem valami bûntudat, csak éppen arról
nem volt sejtelmem sem, mi a bûnöm. Így hát hosszú éveken át némán
szenvedtem, míg férfisorba nem kerültem, s meg nem ismertem álmaim okát,
okozóját.
 4.

 Egy dolog zavarbahozó ezekben a történelem elõtti emlékeimben: az
idõbeliség elmosódottsága. Nem látom mindig az események sorrendjét; azt
sem tudom megmondani, hogy két esemény között egy-két vagy négy-öt év telt-
e el. Csak nagyjából becsülhetem fél az idõ múlását; társaim
viselkedésének, külsejének változásain mérve.
 Aztán meg rákényszerítem az események logikáját a különbözõ
történésekre. Nem kétséges például, hogy anyámat és engem akkor zavartak
fára a vaddisznók, akkor, abban az idõben menekültünk és zuhantunk, amikor
még, nem ismertem Lógófülût, aki késõbb nyugodtan nevezhetem így -
gyerekkori pajtásom lett. És éppígy vonhatom le a következtetést, hogy e
két idõpont között hagyhattam el az anyámat.
 Apámról nincs több emlékem, csak az, amit elmondtam. Az elkövetkezõ
években sose bukkant fel újra. És az akkori idõk ismeretében egyetlen
magyarázatot tudok erre: röviddel a vaddisznókaland után elpusztult.
Kétségtelen, hogy idõ elõtt veszett el. Teljes erejében volt, csak
hirtelen, erõszakos halál vihette el. De nem tudom, hogyan távozott -
belefulladt a folyóba, kígyó marta meg, vagy a vén Kardfogú, a tigris
gyomrába került - errõl nincs tudomásom.
 Mert jegyezzék meg: csak arra emlékszem, amit magam, a magam két
szemével láttam azokban a történelem elõtti idõkben. Ha anyám tudott is
apám haláláról, nekem nem beszélt róla. Ami azt illeti, kötve hiszem, hogy
megfelelõ szókincse lett volna ilyen tájékoztatásra. A csapatnak akkoriban
talán mindössze harminc-negyven hangból álló szókincse lehetett.
 Hangokat mondok, nem szavakat, mert elsõsorban hangok voltak. Nem volt
meghatározott értékük, amit ragokkal, határozószókkal lehetett volna
módosítani. A beszédnek ez utóbbi eszközeit akkor még nem ismerték.
Ahelyett hogy ragokkal, határozószókkal fõneveket, igéket módosítottunk
volna, hangokat módosítottunk hangsúlyozással, hangmagasság-, idõtartam-
változtatásokkal, gyorsítással vagy lassítással. Egy bizonyos hangnál a
kiejtésre fordított idõ adta meg az értelmi árnyalatot.
 Nem ragoztunk. A szövegösszefüggésbõl éreztük ki az igeidõt. Csak
konkrétumokról beszéltünk, mert csak konkrétumokban gondolkodtunk. Aztán
meg sokszor folyamodtunk a némajátékhoz. Gyakorlatilag a legegyszerûbb
absztrakció is meghaladta a gondolkodásunkat, s ha valakiben véletlenül
mégis elvont gondolat támadt, nagy nehézségébe került társaival közölni.
Hang nem volt rá. Szókincsének határain túlra kényszerült. Ha új hangokat
talált ki rá, társai nem értették meg. Ilyenkor a némajátékhoz folyamodott:
ahol csak lehetett, ábrázolta a gondolatot, s közben folyton-folyvást
ismételgette az új hangot.
 Így gyarapodott a nyelv. Néhány hangot ismertünk, s ezek képessé
tettek bennünket, hogy valamicskével a kifejezési határokon túl
gondolkodjunk. Aztán új hangok igénye támadt bennünk, hogy az új
gondolatokat kifejezhessük. Néha mégis túlságosan megelõzték gondolataink a
hangokat, sikerült absztrakciókat létrehoznunk (ködöseket, azt merem
állítani), s ezeket teljességgel képtelenek voltunk mások értésére adni.
Egészében véve, a nyelv nem valami gyorsan gyarapodott akkoriban.
 Ó, higgyék el, bámulatosan egyszerûek voltunk! De tudtunk egy sereg
dolgot, amit manapság nem tudnak. Mozgattuk, hegyeztük, lekornyasztottuk a
fülünket, ha akartuk. És könnyen meg tudtuk vakarni a hátunk közepét.
Lábbal is tudtunk követ dobni. Sokszor megcsináltam. És ha már itt tartunk,
merev térdekkel csípõbõl annyira le tudtam hajolni, hogy nem az ujjam
hegyével, hanem a könyökömmel érintettem a földet. Ami pedig a
fészekszedést illeti - nos, csak azt kívánom, bár láttak volna bennünket a
huszadik századi fiúk! De mi nem csináltunk tojásgyûjteményt. Mi megettük a
tojásokat!
 Emlékszem - de már nagyon elkanyarodtam a történettõl. Hadd meséljek
elõször Lógófülûrõl és a kettõnk barátságáról. Életemnek igen korai
szakaszán váltam el anyámtól. Ez alighanem azért történt, mert apám halála
után második férjet vett magához. A második férjérõl kevés emlékem van, s
azok sem a legjobbak. Könnyûvérû fickó volt. Bízni nem nagyon lehetett
benne. Túlságosan sokat beszélt. Pokoli fecsegése még most is bosszant, ha
eszembe jut. Túlságosan következetlenül gondolkozott ahhoz, hogy céltudatos
lehessen. A ketrecbe zárt majmokról mindig õ jut eszembe. Majomszerû volt.
Ez a legjobb leírás, amit róla adhatok.
 Elsõ pillanattól fogva gyûlölt. S én hamarosan megtanultam félni tõle
és rosszindulatú tréfáitól. Ha elõkerült, anyámhoz másztam és
belékapaszkodtam. De mind nagyobb lettem, s szükségképpen idõrõl idõre
elcsellengtem anyámtól, s egyre messzebb. S ezekre az alkalmakra lesett a
Fecsegõ. (Talán meg kell mondanom, hogy ebben az idõben nem viseltünk
nevet, semmilyen néven nem ismertek. A kényelem kedvéért én magam adok
nevet a különbözõ szereplõknek, akikkel szoros kapcsolatban álltam, s a
Fecsegõ név a legtalálóbb, ami drága mostohaapámra illik. Ami engem illet,
magamat Nagyfogúnak neveztem el. Szemfogaim ugyanis feltûnõen nagyok
voltak.)
 De térjünk vissza Fecsegõhöz. Folytonosan rémületben tartott.
Állandóan csipkedett, nyakon vert, s alkalomadtán nem röstellt megharapni
sem. Anyám gyakran közbelépett, s öröm volt nézni, ahogy Fecsegõ bozontját
tépdeste. De ennek az eredménye gyönyörûséges, végeérhetetlen családi
perpatvar lett, s abban én voltam a civakodás tárgya.
 Nem, az otthoni életemet nem mondhatom boldognak. Magamban mosolygok,
mikor ezt a mondatot leírom. Otthoni élet! Otthon! Nem volt otthonom a szó
mai értelmében. Az otthonom szövetség volt, nem lakóhely. Anyám gondjában
éltem, nem a házban. S az anyám mindenfelé lakott, éppen csak arra ügyelt,
hogy ha beesteledett, ne a földön legyen.
 Anyám régimódi volt. Még mindig ragaszkodott a fáihoz. Mert hordánk
haladóbb tagjai már a folyó fölötti barlangokban laktak. De anyám gyanakvó
volt s haladásellenes. Õ megelégedett a fákkal. Persze kiválasztottunk egy
bizonyos fát, rendszerint arra gallyaztunk fel, de gyakran más fákra is, ha
utolért a sötétedés. Egy alkalmatos ágvillába gallyakból, ágakból,
kúszónövényekbõl durva padozatot csináltunk. Leginkább még valami óriási
madárfészekhez hasonlított, bár fonása ezerszeresen durvábban készült, mint
a madárfészeké. De volt egy jellegzetessége, amit semmilyen madárfészekben
nem láttam - mégpedig a teteje.
 Ó, nem olyan tetõ, amilyet a mai ember csinál! Még olyan tetõ sem,
amilyet ma a legalacsonyabb fokon álló bennszülött készít. Százszorta
esetlenebb volt, mint az ember legügyetlenebb munkája - az emberé, a mai
fogalmaink szerint. Nemtörõdöm módon, rendetlenül eszkábáltuk össze. A fán,
amelyen meghúzódtunk, az ágvilla fölé egy rakás száraz ágat, lombot
raktunk. Négy vagy öt szomszédos ágvilla tartotta a - mondjuk -
szelemenfákat. Ezek vagy két centiméter átmérõjû, erõs ágak voltak. Ezeken
nyugodott az ág- és lombhalmaz, de mintha csak úgy hevenyészve hajigálták
volna rá. Zsúpolásnak még csak a szándéka sem látszott. És meg kell
vallanom: nagy esõben a tetõ komiszul beázott.
 De a Fecsegõ keservessé tette az otthoni életünket, anyámnak is, nekem
is - s az otthoni életen nem a csorgós fészekre gondolok a fán, hanem a
hármunk csoportéletére. Rendkívül rosszindulatúan zaklatott engem. Ez volt
az egyetlen szándék, ami mellett öt percnél tovább kitartott. Aztán meg,
amint telt az idõ, anyám egyre lanyhábban védelmezett. Azt hiszem, végül is
terhes lettem neki, a Fecsegõ csapta örökös zenebona miatt. A helyzet
mindenesetre olyan gyorsan romlott, hogy hamarosan a saját elhatározásomból
is elmentem volna hazulról. De megfosztottak attól az elégtételtõl, hogy
ilyen önálló tettet hajtsak végre. Mielõtt még felcihelõdtem volna,
kidobtak. S ezt nemcsak képletesen mondom.
 Fecsegõnek akkor nyílt erre alkalma, mikor egyik nap egyedül voltam a
fészekben. Anyám és Fecsegõ elmentek az áfonyás láp felé. Fecsegõ
kitervelhette az egészet, mért hallottam, amint jött visszafelé az erdõn, s
közben bömbölt a maga szította haragtól. Mint minden férfi a hordában, ha
dühös volt, vagy igyekezett magát feldühíteni, õ is meg-megállt, s öklével
verte a mellét.
 Ráébredtem helyzetem reménytelenségére, s remegve a fészekbe kúsztam.
Fecsegõ egyenest a fának tartott - emlékszem, tölgyfa volt -, s mászni
kezdett felfelé. S egy pillanatra el nem hagyta volna pokoli üvöltözését -
amint már mondtam, nyelvünk roppant szegényes volt, s Fecsegõnek erõszakot
kellett tennie rajta, olyan változatosan adta tudtomra engesztelhetetlen
gyûlöletét s azt a szándékát, hogy ott, abban a szent pillanatban leszámol
velem.
 Mikor az ágvillára mászott, kimenekültem a nagy vízszintes ágra.
Utánam jött, s én mind kijjebb és kijjebb kúsztam. Végül már kikerültem az
apró gallyak és a levelek közé. Fecsegõ világ-életében gyáva volt, s
óvatosságát semmilyen düh el nem nyomta, akárhogyan belélovalta is magát.
Félt utánam jönni a falevelek és gallyak közé. Ami azt illeti, nagyobb
súlya alatt le is tört volna az ág, mielõtt még engem elér.
 De nem kellett megfognia, s ezt jól tudta a gazember! Arcára gonosz
kifejezés ült, apró gombszemében kegyetlen ötlet szikrázott fel, s
himbálózni kezdett. Himbálózni! Amikor én kinn kapaszkodtam az ág
legcsúcsán! A gallyak töredeztek súlyom alatt. Hat méterre voltam a
földtõl.
 Vadul és egyre vadabbul himbálózott, s kárörvendõ gyûlölettel
vicsorgott rám. Aztán elkövetkezett a vég. Mind a négy fogódzóm egyszerre
tört le, s én zuhantam, háttal a föld felé, s közben néztem fel Fecsegõre,
s kezem-lábam még mindig fogta a törött gallyakat. Szerencsémre nem
ólálkodtak vaddisznók alattam, s zuhanásomat megakasztották a szívós,
rugalmas bokrok.
 Zuhanásaim rendszerint megtörik álmaimat: az idegrendszer
megrázkódtatása elég, hogy egy pillanat alatt áthidalja az ezer évszázadot,
és felrázzon engem kicsi ágyamban. Aztán ott fekszem izzadva, reszketve, s
hallom, amint a kakukkos óra az idõt kiáltja kinn a hallban. De ez az álom:
az otthon elhagyása, sokszor visszatért, s mégsem ébresztett fel soha.
Mindig lezuhanok, sikoltozva a recsegõ bokrok közé, s tompa puffanással
érek földet.
 Összekarmolva, zúzódásokkal teli, nyöszörögve feküdtem az esés helyén.
Felpillantottam a bokrokon át, s láttam a Fecsegõt. Ördögi örömének
kifejezésére ütemesen himbálózott. Gyorsan elnyomtam a nyöszörgésemet. Már
nem a fák biztonságában voltam, s tudtam, milyen veszély fenyeget, ha
bánatom hangos kifejezésével magamra hozom a vadászó állatokat.
 Emlékszem, mihelyt zokogásom elcsitult, érdeklõdéssel kezdtem figyelni
a furcsa fényhatásokat, amiket könnyáztatta szempilláim részleges becsukása
és kinyitása adott. Aztán végignéztem magamon, s úgy tapasztaltam, hogy a
zuhanás nem tett túl nagy kárt bennem. Itt-ott hiányzott némi szõr és bõr,
egy letört ág hegyes, szálkás vége jó két centiméterre belefúródott az
alkaromba, és a jobb csípõm, amely a földet érés lendületét felfogta,
elviselhetetlenül fájt. Ezek azonban mégiscsak apró sérülések voltak. Csont
nem tört, abban az idõben az ember húsa jobban gyógyuló anyag volt, mint
manapság. De azért súlyosat zuhantam, mert utána egy teljes hétig
sántikáltam a sérült csípõmmel.
 Aztán, amint ott a bokrok közt feküdtem, az elhagyatottság érzése jött
rám: tudatára ébredtem, hogy otthontalan vagyok. Elhatároztam, hogy sose
térek vissza anyámhoz és Fecsegõhöz. Messzire elmegyek a szörnyû erdõbe, s
keresek magamnak egy fát, ahova felgallyazhatok. Ami az élelmet illeti,
tudtam, hol találhatok. Az utolsó évben már nem függtem anyámtól élelem
dolgában. Õ már csak védelmet és vezetést nyújtott nekem.
 Csendesen keresztülmásztam a bokrokon. Egyszer még visszapillantottam
s láttam, hogy Fecsegõ még mindig gajdol és himbálózik. Nem volt kellemes
látvány. Meglehetõsen megtanultam már az óvatosságot, és roppant
elõvigyázatosan viselkedtem ezen az elsõ utamon a világban.
 Nem sokat törõdtem vele, hova megyek. Csak egy célom volt: elkerülni
Fecsegõ keze ügyébõl. Fára kapaszkodtam, s órák hosszat vándoroltam fenn,
fáról fára, sose érintve a földet. De nem mentem határozott irányba, s nem
is vándoroltam megállás nélkül. Természetemben volt, mint ahogy egész
fajtám természetében, a következetlenség. Meg hát gyerek voltam csak, s
gyakran megálltam útközben játszani.
 Azok az események, amelyek otthonom elhagyásakor velem történtek,
nagyon ködösen élnek az agyamban. Álmaim nem foglalkoznak velük. Második
énem sokat felejtett, különösen ebbõl az idõszakból. A különféle álmokat
nem sikerült úgy összerendeznem, hogy áthidalják az ûrt faotthonom
elhagyása s a barlangokba való megérkezésem között.
 Emlékszem, gyakran kerültem tisztásra. Ezeken nagy vacogással törtem
át: leereszkedtem a földre, s a lehetõ leggyorsabban rohantam. Emlékszem,
hogy voltak esõs napok, sugaras napok, így hát meglehetõsen hosszú ideig,
vándorolhattam. Különösen az esõs napok nyomorúságáról álmodtam, a gyötrõ
éhségrõl, meg az éhség csillapításáról. Egyik legerõsebb benyomásom: egy
csupasz domb sziklás tetején apró gyíkokra vadásztam. Beszaladtak a sziklák
alá, legtöbbjük elmenekült, de néha sikerült egy-egy követ elhengerítve
elcsípnem valamelyiket. Errõl a dombról kígyók riasztottak el. Nem
üldöztek. Csak összetekeredve feküdtek a napsütötte, lapos sziklákon. De
olyan erõs volt bennem az öröklött félelem a kígyóktól, hogy rohantam,
mintha a sarkamban lettek volna.
 Aztán fiatal fák keserû kérgét rágcsáltam. Homályosan emlékszem: sok
zöld diót ettem, lágy héjuk volt és tejes magjuk. És egészen világosan
emlékszem, hogy hasfájás gyötört. Talán a zöld diók okozták, talán a
gyíkok. Nem tudom. De azt tudom, hogy szerencsém volt, mert órák hosszat
fetrengtem hasgörccsel a földön, mégsem falt föl semmilyen vad.

 5.

 Amint kibukkantam az erdõbõl, hirtelen elém tárult a kép. Nagy tisztás
szélén találtam magam. A tisztás egyik oldalán magas szirtfokok emelkedtek,
másik oldalán a folyó hömpölygött. A földes part meredeken esett a vízre,
de itt-ott, ahol valamikor megcsúszott a föld, kapaszkodók voltak - ezeken
a helyeken szoktak inni a csapatbeliek, akik a barlangokban laktak.
 Véletlenül éppen a Csapat fõ lakhelyére bukkantam. Ez volt, némileg
lazán értelmezve a szót, a falu. Anyám, Fecsegõ, én s néhány apró közösség:
mi, hogy úgy mondjam, kültelki lakosok voltunk. A hordához tartoztunk, noha
távolabb laktunk tõle. Nem nagy távolságra, bár nekem a sok kóborlással egy
hetembe került, míg ideérkeztem. Ha egyenesen erre tartok, egy óra alatt
megteszem az utat.
 De térjünk vissza a tárgyhoz. Az erdõ szélérõl láttam a szirtfokok
barlangjait, a tisztást, az ivóhelyhez vezetõ kapaszkodókat. S a tisztáson
a Csapat sok tagját. Egy álló hétig kóboroltam gyermek létemre egyedül. Ez
alatt az idõ alatt senkit sem láttam a magam fajtájából. Rémületben és
elhagyatottságban éltem. És most, hogy megláttam a fajtámat, elöntött a
boldogság, s vadul szaladtam feléjük.
 S ekkor különös dolog történt. Valaki a Csapatból meglátott, s
figyelmeztetõ kiáltást hallatott. A Csapat üvöltözve a rémülettõl, az
eszeveszett rettegéstõl, abban a pillanatban elmenekült. Tülekedtek,
ugráltak a sziklákon, bedobták magukat a barlangok száján, s eltûntek
mindnyájan, kivéve egyvalakit, egy kicsi gyereket, akit a riadalomban
elejtettek, nem messze a szirtfok lábától. Keservesen sírt. Anyja
kirontott, a gyermek elébe ugrott, erõsen belecsimpaszkodott, s anyja
bekúszott vele a barlangba.
 Egyedül álltam. A népes tisztás egyszeriben elhagyatottá vált.
Kétségbeesetten leültem és nyüszítettem. Nem értettem a dolgot. Miért
futott el elõlem a Csapat? Késõbb megismertem szokásaikat, és megtudtam.
Mikor megláttak teljes erõvel kirohanni az erdõbõl, úgy vélték, valami
ragadozó állat üldöz. Váratlan közeledésemmel elugrasztottam õket.
 Ültem, figyeltem a barlangbejáratokat, s egyszer csak rádöbbentem,
hogy a Csapat is szemmel tart engem. Hamarosan kidugták a fejüket, majd ide-
oda kiáltoztak egymásnak. A rohanásban, zûrzavarban nem sikerült
mindenkinek a maga barlangjába jutnia. Néhányan a fiatalabbak közül idegen
barlangban találtak menedéket. Anyjuk nem nevükön kereste õket, ezt akkor
még nem találták fel. Mindnyájan névtelenek voltak. Az anyák pörlekedõ-
aggódó kiáltásokat hallattak, s a fiatalok rájuk ismertek. Ha például az én
anyám kiált onnan értem, ezer anya hangja között is felismertem volna a
hangját, s õ is felismerte volna ezer között az enyémet.
 Ez az ide-oda szólongatás ment egy ideig, de a Csapat túl óvatos volt,
nem jött ki a barlangjaiból, s nem ereszkedett le a földre. Végül elõjött
valaki. Ez a valaki arra volt hivatva, hogy jelentõs szerepet játsszon az
életemben, mint máris a horda valamennyi tagjának életében. Vörösszemûnek
fogom nevezni õt e történet lapjain - a gyulladásos szeme miatt nevezem
így, örökké vörös szemhéjai miatt, amelyek különös hatásukkal mintha
cégérei lettek volna gazdájuk szörnyû vadságának. A lelke is vörös színû
volt.
 Mindenképpen szörnyetegre hasonlított: Testre óriás volt. Nyomhatott
vagy nyolcvanöt kilót. Nálánál nagyobb fajtánkbelit sohasem láttam. A Tûz
Népében sem láttam ilyen nagyot, a Fák Népében sem. Néha, mikor az
újságokban modern profi bokszolóink, hivatásos verekedõink leírására
bukkanok, eltûnõdök: vajon mennyi esélye lett volna a legjobbnak közülük
Vörösszemû ellen?
 Félek, nem sok. Vasujjainak egyetlen fogásával s egy rántással
tövestül ki tudta volna tépni testük valamelyik izmát, mondjuk a bicepszet.
Öklének visszakézbõl adott, könnyed ütése úgy törte volna szét
koponyájukat, mint a tojáshéjat. Gonosz lábának (vagy hátsó kezének)
egyetlen rúgásával kizsigerelte volna õket. Egy csavarással el tudta volna
törni a nyakukat, s tudom, hogy állkapcsának egyetlen roppantásával
egyszerre harapta volna át a nagy nyaki ütõeret elöl s a gerincvelõt hátul.
 Ültébõl hat méter magasra tudott ugrani. Fertelmesen szõrös volt.
Akkoriban azzal szoktunk büszkélkedni, hogy nem vagyunk nagyon szõrösek. De
õt tetõtõl talpig szõr borította, karját belül is éppúgy, mint kívül, sõt
még a fülét is. Csupáncsak a tenyerén, talpán meg a szeme alatt nem nõtt
szõre. Félelmetesen csúf volt, vad, vicsorgó szája, hatalmas, lelógó alsó
ajka tökéletes összhangban állott szörnyû szemével.
 Ez volt hát Vörösszemû. Meglehetõsen óvatosan mászott ki barlangjából,
s leereszkedett a földre. Rólam tudomást se vett, egyre csak
körbevizslatott. Járás közben csípõben annyira elõredõlt, és karja oly
hosszú volt, hogy kézfeje jobbra is, balra is minden lépésnél érintette a
földet. Ügyetlenül járt ebben az egyenes tartásban, s valójában azért rakta
kézfejét a földre, hogy egyensúlyozzon. De mondhatom, négykézláb aztán
tudott rohanni. Márpedig ez olyasmi volt, amiben különösen ügyetlennek
bizonyultunk. Sõt mi több, alig akadt köztünk, aki járás közben a keze
fejével egyensúlyozott volna. Ezek visszafajzottak az õsökre, de Vörösszemû
még náluknál is jobban visszafajzott.
 Igen - atavizmus volt. Mi éppen átalakulóban voltunk fánélõbõl
földönélõvé. Sok-sok nemzedéken át folyt ez az átalakulás, s testünk,
tartásunk is átalakult. De Vörösszemû visszaütött a primitívebb, fánlakó
típusra. Mivel történetesen a mi hordánkban született, velünk maradt, de
voltaképpen atavizmus volt, s máshol lett volna a helye.
 Nagyon körültekintõen, nagyon éberen szimatolt jobbra-balra a
tisztáson, belesett a nyiladékokon a fák közé, mindenáron szeretett volna
egy pillantást vetni a ragadozóra, amely - mindnyájan ezt gyanították -
engem üldözött. Rám se hederített. Csak figyelt, s közben a Csapat a
barlangok szájához tolongott, s leste.
 Végül látni valóan oda lyukadt ki, hogy nem ólálkodik itt semmiféle
veszély. Visszatért a kapaszkodó tetejérõl, ahonnan lepillantott az
ivóhelyre. Útja közelembe hozta, de most sem vett észre. Nemtörõdöm módon
ment elõre, míg elém nem ért, akkor minden figyelmeztetés nélkül,
hihetetlen gyorsasággal fejbe zuhintott. Jó négy métert taszított hátra az
ütés, míg újra földre nyekkentem, s emlékszem, félájultan is hallottam,
hogy vad zenebona, kotkodácsoló, visító nevetés harsan fel a barlangoknál
abban a pillanatban, mikor az ütés lezúdult. Kiváló tréfa volt - legalábbis
azokban az idõkben, s a Csapat teli torokkal méltányolta is.
 Így fogadtak be a hordába. Vörösszemû nem törõdött tovább velem, s
nekem jogomban állt szívem szerint kizokogni, kinyöszörögni magamat. Több
asszony gyûlt kíváncsian körém, s én felismertem õket. Találkoztam velük az
elmúlt évben, mikor anyám elvitt a mogyorós szakadékhoz. De hamarosan
egyedül hagytak, s helyükbe egy tucatra való kíváncsi és kötekedõ kölyök
lépett. Köribém álltak, ujjal mutogattak, pofákat vágtak, döföltek,
csipkedtek. Meg voltam rettenve, hát egy ideig tûrtem õket, aztán elfutott
a méreg, s foggal-körömmel nekiestem a legvakmerõbbnek - éspedig éppen
Lógófülûnek. Azért neveztem el így, mert csak a fél fülét tudta hegyezni. A
másik füle mindig bénán, mozdulatlanul lógott. Valami baleset megsértette
az izmokat, s megfosztotta Lógófülût a fél fül használatától.
 Összekapaszkodott velem, s hajszálra úgy estünk egymásnak, mint két
verekedõ kisfiú. Karmoltunk, haraptunk, téptük a szõrt, összefonódtunk, és
odavágtuk egymást. Emlékszem, milyen fogással sikerült fölébe kerekednem,
egyetemi éveimben tudtam meg, hogy fél-Nelsonnak hívják. Ez a fogás
jelentõs elõnyt biztosított nekem. De nem sokáig örülhettem neki. Felhúzta
egyik lábát, s a lábfejével (vagy hátsó kezével) oly vadul gyomron
taszított, hogy csaknem kizsigerelt. El kellett engednem, hogy mentsem
magam, s aztán újra egymásnak estünk.
 Lógófülû egy évvel idõsebb volt nálam, én viszont százszorta dühösebb,
s végül is nyakába kapta a lábát. Keresztülkergettem a tisztáson, le az
egyik kapaszkodón a folyóhoz. De õ jobban ismerte a helyet, végigfutott a
vízparton, s fel a másik kapaszkodón. Rézsút keresztülvágott a tisztáson, s
berontott az egyik barlangba.
 Mielõtt észbe kaptam volna, már utána ugrottam a sötétbe. A következõ
pillanatban nagyon megrémültem. Sosem jártam még barlangban. Kiáltozni,
nyüszíteni kezdtem. Lógófülû csúfondárosan makogott felém, észrevétlenül
rámugrott és feltaszított. A második viadalt azért mégse kockáztatta meg, s
eliszkolt. Közte és a bejárat között álltam, nem ment el mellettem, mégis:
mintha eltûnt volna. Hallgatóztam, de nem tudtam rájönni, merre lehet. Ez
megzavart, s amikor kikecmeregtem a napvilágra, leültem figyelni.
 Nem jött ki a bejáraton, ebben biztos voltam, mégis jó néhány perc
múlva ott kuncogott az orrom elõtt. Megint utána rohantam, s õ megint a
barlangba futott, de most megálltam a bejáratnál. Kicsikét visszahúzódtam s
lestem. Nem jött ki, mégis ott kuncogott, akárcsak elõbb, az orrom elõtt, s
én harmadszor is bezavartam a barlangba.
 Ez a jelenet többször megismétlõdött. Akkor utána mentem a barlangba,
de hasztalanul kerestem ott benn.
 Kíváncsi lettem. Nem értettem, hogyan siklik ki elõlem. Mindannyiszor
bement a barlangba, sose jött ki, s mégis mindig felbukkant az orrom elõtt,
és kicsúfolt. Így alakult át verekedésünk bújócskává.
 Kisebb szünetekkel egész délután folytattuk, s játékos, barátságos
hangulat támadt közöttünk. Végül aztán nem futott el elõlem, együtt ültünk
le, egymást átkarolva. Kicsit késõbb feltárta a tág bejáratú barlang
titkát. Kezemnél fogva bevezetett. A barlangot keskeny repedés kötötte
össze egy másik barlanggal, s ezen keresztül kerültünk megint a szabad
levegõre.
 Most már jó barátok lettünk. Ha a többi gyerek összegyûlt piszkálódni,
csatlakozott hozzám, s együtt támadtuk meg õket, s olyan komiszul bántunk
velük, hogy csakhamar békén hagytak. Lógófülû megismertette velem a falut.
A körülményekrõl, szokásokról keveset tudott mondani - hiányzott a kellõ
szókincse, de figyeltem, hogyan viselkedik, s így sokat megtudtam, és hát
meg is mutatott némely helyet és dolgot.
 Keresztülvitt a tisztáson, a barlangok és a folyó között, a túlfelõli
erdõbe, s ott, a fák közt egy füves helyen jóllaktunk szívós rostú répával.
Utána jót ittunk a folyóból, s felfelé indultunk a kapaszkodón a
barlangokhoz.
 A kapaszkodón megint találkoztunk a Vörösszemûvel. Arra lettem
figyelmes, hogy Lógófülû félrehúzódik egyik oldalra, s összezsugorodva
egészen a parthoz lapul. Természetesen és önkéntelenül én is utánoztam.
Akkor néztem csak körül, hogy lássam a félelem okát. Vörösszemû nyomakodott
lefelé a kapaszkodó közepén, gyulladt szeme vadul forgott. Megfigyeltem,
hogy a gyerekek mind félrehúzódtak elõle, mint mi is, a felnõttek pedig
vigyázó tekintettel figyelték, mikor közelükbe ért, s félreléptek, hogy
átengedjék neki az ösvény közepét.
 Mire leszállt az alkony, kihalt a tisztás. A Csapat a biztonságos
barlangokba húzódott. Lógófülû vezetett a hálóhelyhez. Felkapaszkodtunk
magasra a szirtfokon, magasabbra bármelyik barlangnál, egy apró repedéshez,
amelyet odalentrõl nem lehetett látni. Lógófülû bepréselte magát. Én csak
üggyel-bajjal tudtam követni, annyira keskeny volt a bejárat. Benn kicsi
sziklaodúban találtam magam. Nagyon alacsony volt - alig magasabb fél
méternél, s talán egy méter lehetett a szélessége, egy méter húsz a
hosszúsága. Itt aludtuk át az éjszakát, egymás karjában, összekuporodva.
 A bátrabb kölykök ugyan játék közben ki-be futkostak a tág bejáratú
barlangokban, de én hamar rájöttem, hogy az ilyen barlangok lakatlanok.
Éjszaka senki sem alszik bennük. Csak a hasadékszájú barlangokat
használták, minél keskenyebb volt a száj, annál szívesebben. Mégpedig
azért, mert féltek a ragadozó állatoktól, amelyek megkeserítették életünket
azokban az idõkben.
 Elsõ reggel, miután Lógófülûvel végigaludtam az éjszakát,
tapasztalhattam a szûk szájú barlang elõnyeit. Éppen kivilágosodott, mikor
a vén Kardfogú, a tigris kisétált a tisztásra. A Csapat két tagja már kinn
járt. Rohanni kezdtek a barlangok felé. Nem tudom, a rémület zavarta meg
õket, vagy a tigris járt túlságosan a sarkukban, s ezért nem
kapaszkodhattak már fel a sziklafalon a barlangokba, akárhogy is, abba a
széles szájú barlangba vágódtak be, amelyben elõzõ délután Lógófülûvel
játszottunk.
 Nem láttuk, mi történik ott benn, de anélkül is tudhattuk, hogy a két
csapatbeli átbújt az összekötõ hasadékon a másik barlangba. A hasadék túl
keskeny volt, Kardfogú nem fért át rajta, hát ugyanazon az úton jött ki,
amelyen bement, kielégületlenül és dühösen. Éjszakai vadászata
nyilvánvalóan nem sikerült, s remélte, hogy belõlünk lakik jól.
Megpillantotta a két csapatbelit a másik barlang szájánál, s feléjük
ugrott. De azok keresztülnyomakodtak az átjárón az elsõ barlangba. Kardfogú
még dühösebben bukkant elõ, s kurrogott.
 Mi, a többiek pokoli lármában törtünk ki. Fenn és lenn, véges-végig a
nagy sziklafokon megszálltuk a repedéseket, a párkányokat, és mindnyájan
makogtunk, visítoztunk ezernyi hangnemben. És mindnyájan fintorokat vágtunk
- vicsorgó fintorokat, ösztönünk parancsolta ezt. Éppoly dühösek voltunk,
mint Kardfogú, bár dühünk félelemmel párosult. Emlékszem, én is együtt
visítottam, fintorogtam a többivel. Nemcsak azért, mert azok példát
mutattak rá, hanem mert éreztem a belsõ ösztönzést, hogy úgy tegyek, ahogy
õk. Szõröm felborzolódott, görcsökbe rántott a zabolátlan, elvakult harag.
 Az öreg Kardfogú egy ideig berontott meg kirontott, elõször az egyik,
aztán a másik barlangba. De a két csapatbeli csak átcsúszott az összekötõ
hasadékon meg visszacsúszott, s kitértek elõle. Közben mi, többiek fenn a
sziklafalon munkába léptünk. Valahányszor a tigris megjelent, sziklákat
zúdítottunk rá. Eleinte csak ráejtettük a köveket, de hamarosan izmaink
erejét is hozzáadva hajigáltuk.
 Ez a bombázás ránk vonta Kardfogú figyelmét, s még sokkalta dühösebbé
tette. Abbahagyta a két csapatbeli üldözését, felszökkent felénk a
sziklafokon, körmével kapaszkodott az omladozó köveken, s kapaszkodás
közben kurrogott. Erre a szörnyû látványra mind egy szálig a
barlangjainkban kerestünk menedéket. Tudom, mert kikukkantottam, s láttam,
hogy az egész sziklaoldal kihalt, kivéve Kardfogút, aki elvesztette lába
alól a talajt, megcsúszott, s zuhant lefelé.
 Bátorítóan felkiáltottam, s a sziklafokot megint elárasztotta az
üvöltõ horda, s a kövek gyorsabban hullottak, mint valaha. Kardfogú
õrjöngött a dühtõl. Újra meg újra megrohanta a sziklafalat. Egyszer el is
érte az elsõ repedésbejáratot, mielõtt visszaesett volna, de nem tudta
beerõszakolni magát. Valahányszor fölfelé tört, minket elfogott a félelem.
Eleinte ilyenkor a legtöbben berohantunk, néhányan azonban kinn maradtak,
kövekkel dobálták. De nemsokára mindnyájan kinn maradtunk, s szünet nélkül
ágyúztunk.
 Soha még nem bántak el ennyire alaposan egy ilyen pompás
teremtménnyel. Szörnyûségesen bántotta a büszkeségét, hogy a kicsi, gyenge
Csapat így kijátszotta. Lenn állt a földön, és nézett fel ránk, morgott,
farkával csapkodott a kövek felé, amelyek a közelébe estek. Egyszer, mikor
lezúdítottam egy követ, éppen a kellõ pillanatban nézett fel. Telibe kapta
az orra hegyére, mind a négy lábával meredeken felszökkent a levegõbe,
üvöltött, vernyogott a kíntól s a meglepetéstõl.
 Vereséget szenvedett, s ezt tudta is. Összeszedte méltóságát, és
ünnepélyesen elvonult kõzáporunk alól. Megállt a tisztás közepén, és
vágyakozva, éhesen visszapillantott ránk. Bosszankodott, hogy el kell
halasztania az evést, s mi színhús voltunk neki, sarokba szorított, de
elérhetetlen hús. Hogy így láttuk, nevetésben törtünk ki. Gúnyosan,
harsogva nevettünk, mind egytõl egyig. Mármost az állatok nem szeretik a
csúfolódást. Feldühödnek, ha kinevetik õket. Így hatott Kardfogúra is a
nevetésünk. Üvöltve megfordult, s újra nekirontott a sziklának. Ezt
akartuk. A harc játékká vált, s nekünk roppant gyönyörûségünk tellett a
kõhajigálásban.
 De ez a támadás nem tartott sokáig. Kardfogú hamarosan észre tért, meg
hát a lövedékeink élesek voltak, fájdalmat okoztak. Elevenen magam elé
tudom idézni egyik kidülledt szemét, amely csaknem teljesen bedagadt
valamelyik kõdobásunktól. És elevenen él bennem a képe, amint ott áll az
erdõ szélén, mert végül is oda húzódott vissza. Nézett felénk, vonagló
ajkát felhúzta, hogy tövig kilátszottak óriási agyarai, szõrét felborzolta,
és csapkodott a farkával. Még egy utolsót horkantott, s eltûnt szemünk elõl
a fák között.
 Micsoda hadarászás tört ki erre! Kirajzottunk barlangjainkból,
vizsgáltuk a nyomokat, melyeket körme hagyott a sziklafok omlatag kövein, s
mindnyájan egyszerre beszéltünk. Egyik a két csapatbeli közül, akik a
kettõs barlangba szorultak, még nem egészen kifejlett, félig gyerek, félig
kamasz volt. Büszkén jöttek elõ menedékükbõl, s mi bámuló csõdülettel
vettük körül õket. Akkor a fiatal fickó anyja áttört a gyûrûn, rettenetes
dühvel nekiesett a fiának, pofon verte, szõrét tépte, és üvöltött, mint egy
démon. Erõs, nagydarab asszony volt, igen szõrös, s a hordának
gyönyörûségére szolgált, hogy verte a fiát. Üvöltve röhögtünk, egymásba
kapaszkodtunk, vagy a földön hemperegtünk jókedvünkben.
 Bár állandóan a félelem uralma alatt éltünk, a csapatbeliek mégis nagy
nevetõk voltak. Élt bennünk a humorérzék: Vidámságunk gargantuai volt. Sose
fékeztük magunkat. Nem végeztünk félmunkát. Ha valamit mulatságosnak
találtunk, a földön vonaglottunk, annyira méltányoltuk, s a legegyszerûbb,
legnyersebb dolgokat találtuk mulatságosnak. Ó, nagy nevetõk voltunk, ezt
bízvást állíthatom!
 Ahogy Kardfogúval bántunk, úgy bántunk minden állattal, amely betört a
faluba. Keservessé tettük az állatok életét, ha át mertek haladni vagy
kujtorogni mertek szûkebb birtokunkon, így tartottuk fenn magunknak a
kapaszkodókat, ivóhelyeket. Még a legvadabb ragadozóval is úgy elbántunk,
hogy rájött: jobb, ha békét hagy a mi helyeinknek. Mi nem harcoltunk, mint
õk, mi ravaszok és gyávák voltunk, s ravaszságunk és gyávaságunk miatt meg
rendkívüli félni tudásunk miatt maradtunk életben a Fiatalabb Világ
ijesztõen ellenséges környezetében.
 Lógófülû, úgy számolom, egy évvel lehetett idõsebb nálam. A múltját
semmiképpen sem tudta elmondani nekem, de minthogy hírét se hallottam az
anyjának, árvának tartottam õt. Ami az apákat illeti, õk nem számítottak a
hordában. A házasság még kezdeti fokon állt, a párok veszekedhettek s
szétválhattak. A mai ember vallási intézményeivel törvényesen csinálja
ugyanazt. De nekünk nem voltak törvényeink. Csupán szokások után
igazodtunk, s szokásaink ebben a tárgykörben meglehetõsen szabadosak
voltak.
 Mindazonáltal - amint azt késõbb a történet is megmutatja majd - fel-
feltünedeztek nálunk halvány körvonalai a monogámiának (ez a monogámia
tette erõssé, hatalmassá késõbb azokat a törzseket, amelyek elfogadták
azt). Továbbá már születésem idején is lakott több hûséges pár anyám
szomszédságában a fákon. A horda sûrûjében élni: nem segítette elõ az
egynejûséget. A hûséges párok kétségkívül ezért mentek el, s éltek
magukban. Ezek a párok sok éven át együtt maradtak, bár ha a férfi vagy az
asszony meghalt, vagy felfalta valami, az életben maradt minden esetben
talált magának új társat.
 Volt valami, ami fölötte rejtélyesnek látszott az elsõ napokban, mikor
megtelepedtem a hordánál: Valami névtelen, közölhetetlen félelem nyomott
mindenkit. Eleinte úgy tûnt, mintha pusztán az égtájakkal állna
összefüggésben. A horda északkelettõl rettegett. Állandó rémülettel gondolt
a látóhatárnak arra a darabjára. És minden egyes csapatbeli gyakrabban,
nagyobb rettegéssel pillantott abba az irányba, mint másfelé.
 Mikor Lógófülûvel északkelet felé mentünk, enni a rostos gyökerû
répát, amely abban az évszakban volt a legjobb, barátom szokatlanul félénk
lett. Megelégedett a maradékkal, inkább ette a nagy, fás répát meg az apró
szívósat, mint hogy valamivel tovább merészkedjék, ahol még nem bolygatták
meg a répákat. Mikor én odamerészkedtem, összeszidott, pörlekedett velem,
mert abban az irányban valami szörnyû veszedelem lakik, de azt már
szegényes szókincsével nem mondhatta meg, mi is tulajdonképpen az a szörnyû
veszedelem.
 Sokszor ettem jól így, õ meg hasztalan szidott és makogott nekem. Nem
értettem. Ugyancsak résen álltam, de nem láttam semmi veszélyt. Mindig
felmértem köztem és a legközelebbi fa között a távolságot, és tudtam, hogy
e menedékhelyig gyorsabban futok, mint Rozsdaszínû vagy a vén Kardfogú, ha
egyik vagy másik hirtelen felbukkanna.
 Egy késõ délután nagy zenebona támadt a faluban. A hordát egyetlen
érzelem töltötte el: a félelemé. A szikla oldala nyüzsgött a Csapattól,
mindnyájan északkelet felé meredtek, mutogattak. Nem tudtam, mi az, de
azért felmásztam egészen a magam magasan fekvõ kis barlangjáig, csak azután
néztem körül.
 És akkor, a folyón túl, messze északkeletre megpillantottam életemben
elõször a titokzatos füstöt. Soha még ilyen nagy állatot nem láttam. Azt
hittem, valami ágaskodó kígyószörny, fejét magasan a fák fölé emeli, és ide-
oda leng. De aztán mintha mégis azt vettem volna ki a Csapat
viselkedésébõl, hogy nem maga a füst a veszedelem. Mintha azért féltek
volna tõle, mert jele volt valami másnak. Hogy mi az a más, azt még csak
nem is sejtettem. Õk sem tudták megmondani. Mégis hamarosan megismertem, s
borzasztóbbat ismertem meg benne a Rozsdaszínûnél, az öreg Kardfogúnál, még
maguknál a kígyóknál is, amelyeknél, úgy éreztem, nem lehet semmi
borzasztóbb.

 6.

 Töröttfogú is magányosan élõ kölyök volt. Anyja a barlangokban lakott,
de Töröttfogú után még két gyereke született, s fiát kilökte: boldoguljon
magában. Szemtanúja voltam a színjátéknak az elmúlt néhány napban, nem
kevés mulatságot találtunk benne. Töröttfogú nem akart elmenni, s
valahányszor anyja elhagyta a barlangot, visszalopakodott. Anyja aztán
hazajött, ott találta õt, s valami szívderítõen dühöngött. A fél horda
rendszeresen leste ezeket a pillanatokat. Elõször kihallatszott a
barlangból az asszony szidása és sikoltozása. Aztán ütlegek zaját hallottuk
és Töröttfogú vonítását. Ilyenkor aztán már a két kisebb gyerek is
rázendített. És végül, mint valami aprócska vulkán kitörése, elõbukkant
Töröttfogú repülve.
 Néhány nap múlva befejezõdött kilakoltatása. Legalább félóra hosszat
üvöltötte szét bánatát a tisztás közepén, senki rá sem hederített, így
aztán odaköltözött Lógófülûhöz és hozzám. Barlangunk kicsiny volt, de ha
összehúzódzkodtunk, helyet adott hármunknak. Nem emlékszem, hogy Töröttfogú
egy éjszakánál többet töltött volna velünk, így hát a baleset rögtön azután
történhetett.
 A nap derekán esett meg. Reggel degeszre ettük magunkat répával, s
utána, a játék miatt elõvigyázatlanul, továbbmerészkedtünk a közeli nagy
fákig. Nem értem, hogyan feledkezhetett el Lógófülû szokásos óvatosságáról,
bizonyosan a játszódás során. Pazarul mulattunk: fogócskát játszottunk a
fákon. És micsoda fogócskát!
 Háromméteres, ötméteres távolságokat ugrottunk át minden nehézség
nélkül. És hat-nyolc méterrõl egyenest a földre ejteni magunkat - semmiség
volt nekünk. Voltaképpen szinte félek megmondani, milyen nagy magasságokból
ugrottunk le. Mikor idõsebbek, nehezebbek lettünk, észrevettük, hogy jó
lesz óvatosabbnak lennünk a leugrásnál, de ebben a korban még csupa ín,
csupa rugó volt a testünk, s mindent megcsinálhattunk.
 Töröttfogú figyelemreméltó ügyességet tanúsított a játékban. Sokkal
kevesebbszer volt "Az", mint mi ketten, s a játék során felfedezett valami
nehéz "elugrást", amit se Lógófülû, sem én nem tudtunk végrehajtani. Az
igazat megvallva, féltünk nekivágni.
 Mikor mi voltunk "Az", Töröttfogú kifutott egy magas ág végére. Mindig
ugyanazon a fán. Az ág hegyétõl a földig lehetett vagy húsz méter, és semmi
sem ékelõdött közbe, hogy megtörje a zuhanást. De vagy hat méterre lejjebb
s jó öt méterre oldalt a függõlegestõl egy másik fa vastag ága húzódott.
 Mikor kifutottunk az ágra, Töröttfogú szembefordult velünk, s hintázni
kezdett. Ettõl persze lassabban jutottunk elõre, de a hintázásnak más oka
is volt, nemcsak ez. Így himbálózott, háttal arra, amerre ugrani akart.
Mikor már csaknem megfogtuk, elrugaszkodott. A himbálózó ág olyan volt,
mint az ugródeszka. Messzire kihajította Töröttfogút, s az hanyatt zuhant
le. Zuhanás közben oldalt fordult a levegõben, hogy az ágra nézzen, ahova
esni akart. Az ág mélyen aláhajolt a lökéstõl, s néha baljósan recsegett;
de sose tört el, s a lombok közül mindig elõbukkant Töröttfogú arca:
diadalmasan vigyorgott fel ránk.
 Én voltam "Az", mikor Töröttfogú utoljára próbálta meg ezt. Eljutott
az ág végére, hintázni kezdett, én meg kúsztam utána, s akkor hirtelen
Lógófülû halk figyelmeztetõ kiáltását hallottuk. Lenéztem s láttam, ahogy a
fa fõelágazásában szorosan a törzshöz lapul. Ösztönösen meglapultam a
vastag ágon. Töröttfogú abbahagyta a hintázást, de az ág nem hagyta abba, s
Töröttfogú testé egyre csak dobálódott fel és alá a zizegõ levelekkel.
 Száraz gally roppanását hallottam, odanéztem, s megláttam életem elsõ
Tûzemberét. Lopakodva kúszott a földön, és lesett fel a fára. Elõször azt
hittem, valami vadállat, mert derekát s vállát szakadozott medvebõrdarabok
borították. Aztán megláttam a kezét, lábát s egyre tisztábban a vonásait
is. Nagyon emlékeztetett az én fajtámra, csak nem volt annyira szõrös, és
lába nem hasonlított annyira kézre, mint a miénk. Õ és népe - ezt késõbb
tudtam meg - valóban sokkal kevésbé volt szõrös, mint mi, mi viszont
ugyanígy kevésbé voltunk szõrösek, mint a Fák Népe.
 Mikor megpillantottam, azonnal rádöbbentem: ez hát az északkeleti
borzalom, ez, akinek jele a titokzatos füst. De azért zavarban voltam.
Semmi olyat nem találtam rajta, amitõl félnem kellene. Vörösszemû vagy
bármelyik erõs férfink több mint egyenrangú ellenfele lett volna. Meg öreg
is volt, aszott a kortól, s arcán szürke volt a szõr. Sántított is a fél
lábára erõsen. Kétség sem férhetett hozzá, hogy futásban, mászásban
lehagyjuk. Sose fogna meg bennünket, az bizonyos.
 De vitt valamit a kezében, amit még nem láttam soha. Íjat és nyilat.
De akkor az íj és nyíl semmit sem jelentett nekem. Honnan tudtam volna,
hogy halál lappang abban a meghajlított fadarabban? De Lógófülû tudta.
Nyilvánvalóan látta már a Tûz Népét, s ismerte valamelyest a szokásaikat. A
Tûzember felpillantott rá, s körözni kezdett a fa körül. S Lógófülû a
fatörzs körül, az ágvilla felett körözött, mindig úgy, hogy a törzs közte
és a Tûzember között legyen.
 Az utóbbi hirtelen visszafordult, s úgy ment körbe. Lógófülût
váratlanul érte a dolog, sietõsen visszafordult õ is, de nem sikerült a
törzs védelmébe húzódnia, csak aztán, hogy a Tûzember elpenderítette az
íjat. Láttam, amint a nyíl felszökken, elhibázta Lógófülût, nekivágódott az
ágnak, s leesett a földre. Nagy gyönyörûségemben fel és alá ugráltam magas
ülõhelyemen. Hiszen ez játék! A Tûzember meghajigálja Lógófülût, ahogy mi
is meg szoktuk néha hajigálni egymást. A játék folytatódott egy darabig, de
Lógófülû nem mutatta magát még egyszer. Akkor a Tûzember abbahagyta. Messze
kihajoltam vízszintes ágamról, és lemakogtam rá. Játszani akartam.
Szerettem volna, ha megpróbál eltalálni azzal a jószággal. Észrevett, de
rám se hederített, hanem Töröttfogúnak szentelte figyelmét, aki akarata
ellenére még mindig enyhén himbálódzott az ág végén.
 Felszökkent az elsõ nyíl. Töröttfogú visított a félelemtõl s a
fájdalomtól. A nyíl célba talált. Ez új színben mutatta a dolgot. Már nem
akartam játszani, remegve, szorosan az ágamhoz lapultam. Felsuhant a
második, a harmadik nyílvesszõ, elvétette Töröttfogút, zizegve
keresztülvágott a lombokon, és ívelõ repüléssel visszatért a földre.
 A Tûzember újból kifeszítette íját. Helyet változtatott, jó néhány
lépéssel arrébb ment, aztán újra helyet változtatott. Megpendült az íjhúr,
a nyíl felsurrant, és Töröttfogú szörnyû kiáltással lebukott az ágról.
Láttam, amint aláhullt, át- meg átfordulva, csupa kéznek-lábnak látszott, s
a mellébõl kiálló nyíl hol elõbukkant, hol meg eltûnt teste minden egyes
perdülésével.
 Sikoltva zuhant húsz méter magasból egyenesen alá, hallható
puffanással, roppanással vágódott a földre, ott teste, kicsit megrándult,
aztán újra elnyúlt. Még élt, mert mozgott, vonaglott, kézzel-lábbal
kaparászott. Emlékszem: a Tûzember odaszaladt egy kõvel, és verte a
fejét... a többire nem emlékszem...
 Gyermekkoromban az álomnak ennél a pontjánál mindig felébredtem,
rémülten sikoltozva, s gyakran ott találtam anyámat vagy a nevelõmet,
aggodalmasan, döbbenten az ágyam mellett, csitítva simogatták a hajamat, s
azt mondták, itt vannak, nincs miért félnem.
 A sorrendben következõ álom mindig azzal kezdõdött, hogy Lógófülû meg
én az erdõn keresztül menekülünk. A Tûzember, Töröttfogú s a tragédia fája:
eltûnt. Lógófülû és én vizslató rémületben menekültünk a fákon. Jobb
lábamban égõ fájdalom, s a húsból kétoldalt kiállt a Tûzember
nyílvesszejének szára meg feje. Kegyetlenül fájt, feszült, húzott, és azt
is lehetetlenné tette, hogy lépést tartsak Lógófülûvel.
 Végül feladtam, meglapultam egy fa biztonságos ágvillájában. Lógófülû
csak ment tovább. Kiáltottam neki - emlékszem, nagyon panaszosan, õ megállt
és visszanézett. Aztán visszatért hozzám, felmászott az ágvillába, és
megvizsgálta a nyílvesszõt. Ki akarta húzni, de egyik felén a szakállas
fejnek állt ellen a hús, másik felén a tollas szárnak. És gyötrelmesen
fájt, hát abbahagyattam vele.
 Egy ideig ott lapultunk. Lógófülû nyugtalankodott, szeretett volna
továbbmenni, folyton nézelõdött jobbra-balra aggodalmasan, én meg halkan
nyöszörögtem és zokogtam. Lógófülû látnivalóan be volt gyulladva, de a
viselkedése, az, hogy félelme ellenére is velem maradt, úgy vélem, elõképe
volt annak az önzetlenségnek és bajtársiasságnak, ami az embert a
leghatalmasabbá tette minden állatok között.
 Lógófülû még egyszer megpróbálta kihúzni a nyilat a húsból, én meg
dühösen megállítottam. Akkor lehajolt, s rágni kezdte a nyílvesszõ szárát a
fogával. Míg ezt csinálta, két kézzel szorosan fogta a nyilat, hogy ne
csúszkáljon a sebben, én pedig közben õbelé kapaszkodtam. Sokszor
elgondolkozom a jeleneten - kettõnkön, két serdületlen kölykön, a faj
gyermekkorában, akik közül az egyik legyõzi félelmét, elnyomja önzõ
menekülésvágyát, hogy a másik mellett maradjon, és segítsen neki. És
ilyenkor elémbe tûnik mindaz, ami ott elõrevetette árnyékát, és látomásaim
támadnak Dámónról és Phütiászról, életmentõ matrózokról, vöröskeresztes
ápolónõkrõl, vesztett remények mártírjairól, Damien atyáról és magáról
Krisztusról, és minden emberrõl a földön, aki lelkében óriás, aki erejét
visszavezeti Lógófülû és Nagyfogú s a Fiatalabb Világ más, ködbe veszõ
fiának õságyékához.
 Mikor Lógófülû lerágta a nyílvesszõ fejét, elég könnyen ki lehetett
húzni a szárat. Nekiindultam, de most õ állított meg. Ömlött a vér a
lábamból. Néhány kisebb ér kétségkívül megroncsolódott. Lógófülû kifutott
az egyik ág végére, marékra való zöld levelet szedett, és beletömte a
sebbe. Megfeleltek a célnak, mert a vérzés hamarosan elállt. Aztán együtt
mentünk tovább, vissza a barlangok biztonságába.

 7.

 Jól emlékszem az elsõ télre azután, hogy eljöttem hazulról. Hosszan
szoktam álmodni róla, amint dideregve ülök a hidegben. Lógófülû és én
szorosan egymás mellett gubbasztunk, karral-lábbal összefonódva, arcunk
kék, fogunk vacog.
 Különösen hajnal felé vágott a hideg. A fagyos hajnali órákban keveset
aludtunk, néma nyomorúságban egybegabalyodva vártuk a napkeltét, hogy
felmelegedhessünk.
 Mikor kimentünk, fagy kérge recsegett a talpunk alatt. Egy reggel
jeget találtunk a folyó csendes vizén, ahol az ivóhelyünk volt, s nagy
hûhót csaptunk körülötte. Még az öreg Velõscsont, a horda legvénebb tagja
se látott eddig ilyet. Emlékszem, milyen nyugtalanná, panaszossá vált a
pillantása, mikor szemügyre vette a jeget. Tekintetünk mindig ilyen
panaszossá vált, ha valamit nem értettünk, vagy valami homályos,
kifejezhetetlen vágy sarkallt bennünket. Vörösszemû is dermedten és
panaszosan nézett, mikor megvizsgálta a jeget, s északkeletre bámult,
keresztül a folyón, mintha valamiképpen kapcsolatba hozná a Tûz Népét ezzel
az új eseménnyel.
 De csak aznap reggel találtunk jeget, s ennél hidegebb telet sose
kaptunk. Nem emlékszem, hogy más teleken ilyen hideg lett volna. Gyakran
elgondolom, hogy ez a tél elõfutára lehetett a számtalan eljövendõ hideg
teleknek, mikor a magas észak jégtakarója lejjebb kúszott a föld felszínén.
Sok nemzedéknek kellett távoznia, míg a horda leszármazottjai délre
vándoroltak, vagy ott maradtak, s alkalmazkodtak a megváltozott
viszonyokhoz.
 Az életünk? Hol így, hol úgy alakult, amolyan, ahogy esik, úgy puffan
élet volt. Ritkán csináltunk terveket, s még ritkábban hajtottuk végre
õket. Ettünk, ha éhesek, ittunk, ha szomjasak voltunk, kerültük húsevõ
ellenségeinket, éjszakára a barlangokban találtunk menedéket, egyébként
pedig csak végigjátszadoztuk az életet. Nagyon szerettünk kíváncsiskodni,
könnyen állt nálunk a nevetés, teli voltunk tréfával, csínnyel. A
komolyság, az hiányzott belõlünk, hacsak veszély nem fenyegetett, vagy nem
dühöngtünk, de ilyenkor is az elõbbit gyorsan elfelejtettük, az utóbbin meg
ugyanolyan gyorsan túljutottunk.
 Következetlenek, logikátlanok és állhatatlanok voltunk. Hiányzott
belõlünk a kitartás, s itt, ebben elõzött meg bennünket a Tûz Népe. Õk
rendelkeztek mindezzel, nekünk meg oly kevés volt belõlük. Alkalmanként
azonban, fõként az érzelmek területén, képesek voltunk hosszú ideig
dédelgetni szándékunkat. A monogám párok hûsége, amit már említettem, a
szokással is magyarázható, de nem magyarázható vele az én hosszú
vágyakozásom Gyorslábú után, s még kevésbé magyarázható így a makacs
gyûlölet köztem és Vörösszemû között. De fõképpen a következetlenségünk és
ostobaságunk ejt kétségbe, ha visszapillantok arra a régmúlt világra.
Egyszer találtam egy törött tököt, amely történetesen éppen a nyitott
oldalával feküdt felfelé, s megtöltötte az esõ. A víz édes volt, megittam.
Sõt levittem a tököt a folyóra, megtöltöttem vízzel, ennek egy részét
megittam, másik részét Lógófülûre löttyintettem. Aztán eldobtam a tököt.
Eszembe se jutott, hogy vízzel tele fölvigyem a barlangba. Pedig gyakran
megszomjaztam éjszaka, fõként ha elõzõleg vadhagymát és zsályát ettem, s
éjszaka senki se merte elhagyni a barlangot, hogy igyék egyet.
 Máskor meg egy száraz tököt találtam, csörgött benne a mag. Egy
darabig nagy mulatságomra szolgált. De játékszer volt csak, semmi más. Nem
sokkal késõbb azonban általános gyakorlattá vált a hordában, hogy. tököt
használtunk vízhordásra. S ezt nem én találtam fel. Öreg Velõscsontot
illeti a dicsõség, s alighanem jogos a feltevés, hogy magas korának
szükségleteibõl támadt ez az újítás.
 Akárhogy is, Velõscsont használt elõször tökpalackot a hordában.
Ivóvízkészletet tartott bennük a barlangjában, a barlang fiáé, Szõrtelené
volt, aki megengedte neki, hogy ellakjon az egyik sarokban. Gyakran láttuk
Velõscsontot, amikor az ivóhelyen megtöltötte a tökpalackot, és óvatosan
felvitte a barlangjába. A Csapat erõsen hajlott az utánzásra, s elõbb
egyik, aztán a másik, a harmadik szerzett magának tököt, s hasonló módon
használta, míg mindnyájunk általános szokásává nem vált, hogy így tároljuk
a vizet.
 Néha rájött öreg Velõscsontra a betegség, s nem bírta elhagyni a
barlangot. Ilyenkor Szõrtelen töltötte meg neki a tökpalackot. Kicsit
késõbb Szõrtelen a fiára, Hosszúajkúra bízta a feladatot. S azután akkor
is, mikor Velõscsont már felgyógyult, Hosszúajkú hordta neki a vizet.
Idõvel - rendkívüli alkalmakat kivéve - a férfiak egyáltalán nem hoztak
vizet, hanem az asszonyokra meg a nagyobb gyerekekre hagyták a munkát.
Lógófülû és én függetlenek voltunk. Csak magunknak hoztunk vizet, s gyakran
csúfoltuk a fiatal vízhordókat, mikor elhívták õket a játékból, hogy
töltsék meg a tökpalackokat.
 Lassan haladtunk. Végigjátszottuk az életet még serdült korunkban is.
A játékunk erõsen hasonlított a gyerekekéhez, s úgy játszottunk, ahogy
egyetlen más állat sem. Ami keveset felszedtünk, azt a játék során szedtük
fel, kíváncsiságunkkal és lelkes tetszésünkkel. A horda nagy találmánya
például - azalatt, amíg én velük éltem - a tökpalack használata volt.
Eleinte csak vizet tároltunk a tökpalackokban - utánoztuk öreg
Velõscsontot.
 De egy nap valamelyik asszony - nem tudom, kicsoda - áfonyával
töltötte meg a tökpalackot, és barlangjába vitte. Pillanatok alatt
valamennyi asszony bogyót, diót meg gyökeret hordott a tökökbe. A gondolat,
ha egyszer lábra kapott, terjeszkedni kezdett. A hordozóedény
továbbfejlõdését is asszonyoknak köszönhettük. Egyik asszony tökpalackja
talán túl kicsi lehetett, vagy otthon felejtette, akármi is volt az oka,
összehajlított két nagy levelet, gallyacskákkal összetûzte a szélüket, s
nagyobb mennyiségû bogyót vitt haza, mint amennyi a legnagyobb tökbe
belefér.
 Eddig jutottunk s nem tovább a készletek szállításával azokban az
években, mikor a Csapattal éltem. Senkinek sem jutott eszébe, hogy
fûzfavesszõbõl kosarat fonjon. A férfiak, asszonyok néha iszalaggal
tekerték át a páfrány- és gallykötegeket, amint a barlangba vitték
fekvõhelynek. Tíz-húsz nemzedék valószínûleg kidolgozta volna a
kosárfonást. S ennek alapján nyugodtan állíthatjuk: ha egyszer
fûzfagallyakból kosarat fonunk, a következõ, elkerülhetetlen lépés a
ruhaszövés lett volna. Azután jöttek volna a ruhák, s ha már
meztelenségünket eltakartuk, megszületik a szemérem is.
 Így kapott minden lendületet a Fiatalabb Világban. De belõlünk
hiányzott ez a lendület. Éppen csak megindultunk, s egyetlen nemzedék
életében nem jutottunk messzire. Nem voltak fegyvereink, nem volt tüzünk, a
beszédben csak az elsõ, ügyetlen lépéseket tettük meg. Az írás fortélya
annyira messze lappangott a jövendõben, hogy megdöbbenek, ha rágondolok.
 Egyszer én is eljutottam valami nagy felfedezés határáig. Hogy
megmutassam, mennyire véletlenszerû volt azokban a napokban a fejlõdés,
hadd mondjam el, hogyan tudtam volna a kutyát megszelídíteni, ha Lógófülû
nem olyan falánk. És ezt még nem sikerült elérnie a Tûz Népének sem, amely
északkeletre lakott. Nem voltak kutyáik: ezt megfigyelésekbõl tudom. De
hadd meséljem el, hogyan vetette vissza Lógófülû falánksága a társadalmi
fejlõdést alighanem jó néhány nemzedékre.
 Barlangjainktól jócskán nyugatra nagy láp terült el, délre meg egy sor
alacsony, sziklás domb húzódott. Ezt ritkán kerestük fel. Mindenekelõtt,
mert arrafelé nem találtunk olyan ennivalót, amit enni szoktunk, aztán meg
azokon a sziklás dombokon hemzsegtek a húsevõ állatok tanyái.
 De Lógófülû meg én egyik nap elkódorogtunk a dombokig. Nem kódorogtunk
volna el, ha nem egy tigrist bosszantunk. Kérem, ne nevessenek. Magát a vén
Kardfogút bosszantottuk. Tökéletes biztonságban voltunk. Az erdõben
bukkantunk rá kora reggel, s fentrõl, az ágak biztonságából makogtuk le
utálatunkat és gyûlöletünket. S ágról ágra, fáról fára kísértük fenn,
pokoli lármát csapva, s figyelmeztettünk minden erdõlakót, hogy jön a vén
Kardfogú.
 Tönkretettük a vadászatát. És alaposan feldühítettük. Morgott,
csapkodott a farkával, néha meg csendesen megállt, és hosszú ideig olyan
nyugodtan nézett fel ránk, mintha azt forgatná a fejében, milyen módon
kaparinthatna meg bennünket. De mi csak nevettünk, s szórtuk rá a gallyakat
meg az ágvégeket.
 Ez a tigrisnyaggatás szokásos mulatsága volt a Csapatnak. Néha a fele
horda kísérte a fákon a tigrist vagy az oroszlánt, amelyik elõmerészkedett
napvilággal. Ez volt a bosszúnk, mert a hordának nem egy elõvigyázatlan
tagja tûnt el a tigris vagy az oroszlán gyomrában. Azután meg a
tehetetlenségnek és szégyennek ezekkel a megpróbáltatásaival valamelyest
rászorítottuk a vadászó állatokat, hogy kerüljék a mi területünket. És hát
mókás dolog, nagyszerû mulatság volt.
 Így hajszoltuk Lógófülûvel Kardfogút három mérföldön át az erdõn. A
vége felé lába közé kapta a farkát, s úgy menekült csúfolódásaink elõl,
mint a megvert kutya. Lépést tartottunk vele, amennyire csak bírtunk, de
amikor elértük az erdõ szélét, már csak egy foltnak látszott a távolban.
 Nem tudom, mi ösztönzött bennünket, hacsak a kíváncsiság nem, egy
darabig eljátszadoztunk Lógófülûvel, aztán keresztülmerészkedtünk a
tisztáson, a sziklás dombok aljáig. Nem mentünk messzire. Talán egyszer sem
kerültünk száz méternél messzebb a fáktól. Megkerülve egy éles
sziklakiszögellést (nagyon óvatosan mentünk, mert nem tudtuk, mibe
ütközhetünk), három kutyakölyköt találtunk, játszottak a napon.
 Nem láttak meg, s mi egy ideig figyeltük õket. Vadkutyák voltak. A
sziklafalban vízszintes repedés húzódott: nyilvánvalóan a vacok, ahol
anyjuk hagyta õket, s ahol ott kellett volna maradniuk, ha engedelmesek. De
a növekvõ élet, ami Lógófülût és engem arra kényszerített, hogy
kimerészkedjünk az erdõbõl, kihajtotta a kölyköket is az üregbõl
hancúrozni. Tudom, az anyjuk megbünteti, ha kinn kapja õket.
 De Lógófülû meg én kaptuk kinn õket. Lógófülû rám nézett, aztán
elõugrottunk. A kölykök nem ismertek más menedéket, mint a vackukat, ezt
pedig mi értük el elõbb. Egyik a lábam közé futott. Leguggoltam és
megmarkoltam. Karomba mélyesztette kicsi fogát, s én a hirtelen fájdalomtól
és meglepetéstõl leejtettem. A következõ pillanatban már besuttyant az
odúba.
 Lógófülû, aki a második kölyökkel küszködött, dühösen rám nézett, s
egy sereg különbözõ hanggal értésemre adta, milyen rendû és rangú hülye és
kontár vagyok. Ez megszégyenített, és vitéz tettekre sarkallt. Megragadtam
a harmadik kutyakölyök farkát. Egyszer belém kapott a fogával, de aztán én
kaptam el a tarkóját. Leültünk Lógófülûvel, feltartottuk a kölyköket, rájuk
néztünk és nevettünk.
 Morogtak, nyüszítettek, csaholtak. Lógófülû hirtelen összerezzent. Úgy
vélte, hallott valamit. Ijedten összenéztünk, mert ráébredtünk, hogy
helyzetünk veszélyes. Az állatok õrjöngõ démonokká válnak, ha a kölykeiket
piszkálják. És ezek a kölykök, amelyek akkora zenebonát csaptak, a
vadkutyák kölykei. Jól ismertük a falkákban rohanó vadkutyákat, a fûevõ
állatok rémeit. Megfigyeltük õket, mikor szarvasmarha- vagy bölénycsordákat
követtek, s lerántották a borjakat, az öregeket és a betegeket. Minket is
meghajszoltak már, nem is egyszer. Láttam, mikor a csapat egyik tagját, egy
asszonyt utolértek és elfogtak, éppen akkor, mikor elérte a fák menedékét.
Ha nem merül ki a rohanástól, feljuthatott volna valamelyik fára. Meg is
próbálta, de megcsúszott és leesett. Kurtán elbántak vele.
 Legföljebb egy pillanatig bámultunk egymásra. Szorosan markoltuk
zsákmányunkat, és rohantunk az erdõ felé. Mikor aztán egy magas fán
biztonságban éreztük magunkat, feltartottuk a kölyköket, és megint
nevettünk. Értsék meg: ki kellett jönnie belõlünk annak a nevetésnek,
akármi történik is.
 És akkor olyan nehéz feladat következett, amilyenbe nem sokszor
fogtam. Elindultunk, s vittük a kölyköket a barlangunk felé. Kezünket nem
kapaszkodásra használtuk, mert tartanunk kellett izgõ-mozgó foglyainkat.
Egyszer megpróbáltunk lenn a földön elõrehaladni, de egy nyomorult hiéna
felzavart a fára, s ott lenn kísért azután bennünket. Bölcs hiéna volt.
 Lógófülûnek egy ötlete támadt: Eszébe jutott, hogyan kötöztük össze a
levélcsomókat, amiket haza akartunk vinni fekhelynek. Letört néhány szívós
indát, összekötözte a kutyakölyök lábát, és egy másik indadarabbal a
nyakába kötve hátára vetette. Keze is, lába is szabaddá vált,
kapaszkodhatott vele: Ujjongott, és nem várta meg, míg én is megkötöm a
magam kutyakölykének lábát, hanem elindult. Mégis támadt valami nehézség. A
kölyök nem maradt meg Lógófülû hátán. Oldalra lódult, aztán elõre. A foga
nem volt megkötözve, s a kölyök tüstént bele is mélyesztette Lógófülû puha,
védtelen hasába. Lógófülû felvisított, csaknem leesett, s vadul megmarkolt
egy ágat mind a két kezével, hogy mentse magát. Az inda a nyakán elszakadt,
és a kölyök a négy megkötözött lábával földre pottyant. A hiéna nekiállt
enni.
 Lógófülû kedvetlen és dühös lett. Szidta a hiénát, s aztán továbbment
egyedül a fákon. Nem tudtam volna megokolni, miért akartam a barlangba
vinni a kölyköt, csak éppen akartam, s ki is tartottam elhatározásom
mellett. Kidolgoztam Lógófülû ötletét, s ezzel nagyon megkönnyítettem a
feladatot. Nemcsak a kölyök lábát kötöztem meg, hanem egy ágacskát is
keresztülnyomtam az állkapcsai. között, s jó alaposan összekötöztem õket.
 Végül is sikerült hazavinni a kiskutyát. Azt hiszem, több kitartás
lehetett bennem, mint az átlagos csapatbeliekben, másképpen nem sikerült
volna. Kinevettek, mikor látták, hogy vonszolom fel a kölyköt magas kis
barlangomba, de nem törõdtem velük. Erõfeszítéseimet siker koronázta. Ilyen
játékszere nem volt még senkinek a Csapatban. Gyorsan tanult. Ha játszottam
vele, és megharapott, fejbe vertem, s utána sokáig nem próbált újra
megharapni.
 Egészen belebolondultam. Valami újat jelentett, s a Csapatra jellemzõ
volt, hogy szerette az újdonságokat. Láttam, hogy a kölyöknek nem kell a
gyümölcs meg a zöldféle, hát madarat, mókust, fianyulat fogtam neki. (Mi,
csapatbeliek húsevõk is voltunk meg növényevõk is, és ügyesen tudtunk
apróvadat fogni.), A kiskutya megette a húst, és szépen gyarapodott.
Amennyire ki tudom számítani, több mint egy hétig lehetett nálam. Aztán
egyik nap, mikor visszatértem a barlangba egy fészekalja frissen kelt
fácáncsibével, láttam, hogy Lógófülû megölte a kölyköt, és éppen enni
kezdi. Lógófülûre vetettem magam - a barlang kicsi volt -, s foggal-
körömmel téptük egymást. Így végzõdött hát - egy verekedéssel - a legelsõ
kísérletek egyike, hogy az ember megszelídítse a kutyát. Marokszám téptük
egymás szõrét, karmoltunk, haraptunk, döföltünk. Aztán duzzogtunk és
megbékéltünk. Végül is megettük a kölyköt. Nyersen? Igen. Még nem fedeztük
fel a tüzet. Fejlõdésünknek az a foka, mikor megsütöttük az állatokat, még
a jövõ szorosra csavart pergamentekercsében rejtezett.
 8.

 Vörösszemû atavizmus volt. Hordánkban õ szította mindig a viszályt.
Nem akadt köztünk senki olyan primitív, mint õ. Nem tartozott hozzánk, de
mi magunk is annyira primitívek voltunk még, hogy nem tudtunk összefogni
egy közös erõfeszítésre, s megölni vagy kitaszítani õt. Akármilyen
kezdetléges társadalmi rendben éltünk is, õ még ehhez is túl kezdetleges
volt. Közösségellenes tettei mindig szétbomlással fenyegették a hordát.
Tulajdonképpen visszaütött egy korábbi típusra, s inkább a Fák Népénél lett
volna a helye, mint nálunk, akik már az emberré válás folyamatába
kerültünk.
 Kegyetlen szörnyeteg volt, ami pedig nem keveset jelentett abban az
idõben. Verte a feleségeit - nem mintha egyszerre egynél több felesége lett
volna, de sokszor nõsült. Minden asszonyának elviselhetetlenné tette az
életét, mégis vele éltek kényszerbõl. Nem lehetett szembeszegülni vele.
Egyetlen férfi sem volt elég erõs, hogy kiálljon ellene.
 Gyakran jönnek elém látomásban a szürkület elõtti békés órák.
Ivóhelyrõl, répásokról, áfonyás ingoványról begyülekeznek a csapatbeliek a
barlangok elõtti tisztásra. Tovább már nem mernek elmaradozni, mert
közeledik a rettenetes sötétség, a világ martaléka lesz a vadászó
állatoknak, az ember elõdei pedig remegve rejtõznek el odúikban.
 De van még néhány percünk, mielõtt felkapaszkodnánk barlangjainkba.
Kifárasztott az egész napi játék, hangunkat csendesre fogjuk. Még a kölykök
is, akik mindig tréfa, móka után sóvárognak, azok is tartózkodóbban
játszanak. A tenger felõl fújó szél elült, s az árnyak megnyúlnak az
alászálló nap utolsó sugaraiban. És akkor hirtelen vad kiáltás és ütések
zuhogása tör ki Vörösszemû barlangjából. Veri az asszonyát.
 Elõször ijedt csend támad. De amint folytatódik a sikoltozás meg a
verés, a tehetetlen düh esztelen vakogásban tör ki belõlünk. Nyilvánvaló,
hogy a férfiaknak nem tetszik Vörösszemû viselkedése, de túlságosan félnek
tõle. Az ütések abbamaradnak, a halk nyögés is elhal, mi pedig egymás közt
csacsogunk, és szomorú szürkület kúszik ránk.
 Mi, akiknek a legtöbb esemény csak tréfa volt, sose nevettünk
Vörösszemû asszonyverésein. Jól tudtuk, milyen tragédiák ezek. Nem egy
reggel találtunk rá a sziklafal tövében feleségének testére. Odalökte
barlangja szájából, miután az asszony meghalt. Sose temette el a halottait.
A horda gondjára hagyta, vigye el a tetemeket, amelyek másképp
elrondították volna lakhelyünket. Rendszerint a folyóba hajítottuk õket, a
legutolsó ivóhely alatt.
 Nemcsak a feleségeit gyilkolta meg Vörösszemû, hanem a feleségeiért is
gyilkolt, hogy megkapja õket. Ha új feleséget akart, s más férfi feleségét
választotta ki, tüstént megölte a férfit. Két ilyen gyilkosságot magam is
láttam. Az egész horda tudott róla, de nem tehetett semmit ellene. Még nem
alakítottunk ki semmiféle szorosan vett kormányzatot a hordán belül. Voltak
bizonyos szokásaink, és teljes dühünket zúdítottuk azokra a
szerencsétlenekre, akik vétettek a szokások ellen. Így például azt, aki
beszennyezte az ivóhelyet, minden jelenlevõ megtámadta; annak pedig, aki
szántszándékkal hamisan riasztott, alaposan elláttuk a baját. De Vörösszemû
lábbal tiporhatott minden szokást, mert annyira féltünk tõle, hogy nem
tudtunk összefogni közös cselekvésre, pedig megbüntetéséhez az kellett
volna.
 A hatodik telet töltöttük barlangunkban, mikor Lógófülûvel rájöttünk,
hogy idestova felnövekszünk. Kezdettõl fogva úgy kellett beszorítani
magunkat a repedésbejáraton. Ennek azonban voltak elõnyei. Megakadályozta a
nagyobb csapatbelieket, hogy elvegyék tõlünk barlangunkat. Pedig igen vonzó
barlang volt, a legmagasabb, a legbiztonságosabb, és télen a legkisebb és
legmelegebb a sziklafokon.
 Hogy megmutassam a Csapat értelmi fejlõdésének fokát, megjegyzem, hogy
könnyû lett volna néhányuknak kikergetni bennünket és megnagyobbítani a
repedésbejáratot. De eszükbe se jutott. Lógófülû és én se gondoltunk erre,
míg növekvõ testünk nem kényszerített rá, hogy végrehajtsuk a bõvítést.
Nyár derekán történt, amikor felhíztunk a jobb eleségen: Alkalomszerûen
dolgoztunk a nyíláson, ahogy éppen eszünkbe jutott.
 Elõször kiszedtük a meglazult köveket az ujjunkkal. A körmünk
felhasadozott már tõle, amikor véletlenül az az ötletem támadt, hogy egy
fadarabbal dolgozzunk a sziklán. Be is vált. De bajt is okozott. Egyik
hajnalban egész csomó törmeléket piszkáltunk le a falról. Én kilöktem a
halmot a bejáraton. A következõ pillanatban lentrõl dühödt üvöltés harsant
fel. Nem kellett kinéznünk. Túlságosan is jól ismertük a hangot. A törmelék
Vörösszemûre hullott.
 Döbbenten lapultunk meg a barlangban. Egy perccel késõbb már a
bejáratnál állt, belesett ránk gyulladt szemével, és õrjöngött, mint egy
démon. De túl nagy volt. Nem tudott bejutni hozzánk. Hirtelen elment. Ez
gyanúsnak látszott. Amennyire a csapatbeliek természetét ismertük,
mindenképpen ott kellett volna maradnia s kiadni a dühét. A bejárathoz
kúsztam és lepillantottam. Láttam, hogy éppen kapaszkodni kezd újból a
sziklafokon. Egyik kezében hosszú botot hozott. Mielõtt kitaláltam volna a
szándékát, már ott állt a bejáratnál, s vadul döfkölt felénk a bottal.
 Bámulatosakat taszított. Egyetlen döfése kizsigerelt volna.
Hátralapultunk az oldalfalhoz, s ott csaknem kijutottunk hatáskörébõl.
Szorgalmas szurkálással azonban el-eltalált néha - kegyetlen, horzsoló
döfésekkel, a bot vége letépte a húst meg a szõrt. Visítottunk kínunkban.
Vörösszemû elégedetten üvöltött, és annál nagyobbakat döfött.
 Kezdtem feldühödni. Elég indulatos voltam abban az idõben, s
meglehetõsen bátor is, bár nagyobbrészt a sarokba szorított patkány
bátorságával. Kezemmel elkaptam a botot, de Vörösszemû olyan erõs volt,
hogy a repedésbe rántott. Értem nyúlt a hosszú karjával, s körme a húsomba
tépett, mikor visszaugrottam marka elõl, és a viszonylag biztos oldalfalhoz
jutottam.
 Megint szurkálni kezdett, és egy fájdalmas döféssel eltalálta a
vállamat. Lógófülû nem csinált semmit, csak vacogott a félelemtõl, és
vonított, ha eltalálta. Én botot kerestem, hogy visszadöfjek, de csak egy
két centi vastag, harminc centi hosszú ágvéget találtam. Ezt dobtam
Vörösszemûre. Nem tett benne kárt, bár üvöltött hirtelen nekilódult
dühében, hogy vissza mertem ütni. Õrjöngve döfkölt. Találtam egy
szikladarabot, hozzávágtam, és mellbe találtam.
 Ez felbátorított, aztán meg akkorra már éppoly dühös lettem, mint õ, s
megszûnt minden félelmem. Letéptem egy szikladarabot a falról. Nyomhatott
vagy másfél kilót. Teljes erõmbõl egyenesen Vörösszemû arcába lódítottam.
Csaknem végzett vele. Hátratántorodott, elejtette botját, és kis híján
leesett a szikláról.
 Vad látvány volt. Arcát elborította a vér, hörgött, csattogtatta
agyarát, mint a vadkan. Kitörölte szemébõl a vért, meglátott, és üvöltött
dühében. Botja leesett, hát nagy darabokat szaggatott le a málló sziklából,
és hajigálta be énrám. Ez ellátott lõszerrel. Amit adott, vissza is kapta
kamatostul; mert õ jó célpontot nyújtott, énbelõlem meg csak egy-egy foltot
láthatott, ahogy odaszorultam az oldalfalhoz.
 Hirtelen újra eltûnt. A barlang kiugrójáról néztem, amint
leereszkedik. Kinn az egész horda összegyülekezett, és dermedt csendben
figyelt. Mikor Vörösszemû leereszkedett, a félénkebbek barlangjaikba
iszkoltak. Láttam öreg Velõscsontot, olyan gyorsan totyogott, ahogy csak
tudott! Vörösszemû elugrott a faltól, s az utolsó hat métert a levegõben
tette meg. Egy anya éppen felfelé indult, mellette ért földet. Az anya
sikoltozott a félelemtõl, s kétéves gyermeke, aki belekapaszkodott,
elengedte, és Vörösszemû lába elé gurult. Az és az anya egyszerre nyúltak
érte, s Vörösszemû kaparintotta meg. A következõ pillanatban a törékeny kis
test megperdült a levegõben, és nekicsattant a sziklafalnak. Az anya
odarohant, karjába vette, és sírva kuporodott föléje.
 Vörösszemû továbbindult, hogy felszedje a botot, de öreg Velõscsont az
útjába totyogott. Vörösszemû nagy keze kivágódott, és elkapta az öreget
hátul a nyakán. Azt vártam, hogy kitöri a nyakát. Az öreg teste
összecsuklott, megadta magát sorsának. Vörösszemû habozott egy pillanatig,
Velõscsont meg minden ízében reszketve lehajtotta fejét, és keresztbe
vetett karjával eltakarta arcát. Akkor Vörösszemû a földre vágta, arccal
elõre. Öreg Velõscsont nem küszködött. Ott feküdt, halálfélelmében sírva.
Láttam Szõrtelent, kinn a tisztáson, verte a mellét, borzolta a szõrét, de
félt közelebb jönni. Aztán Vörösszemû kósza lelkének valamilyen
szeszélyétõl más parancsot kapott, otthagyta az öregembert, továbbment, és
felszedte a botot.
 Visszatért a sziklafalhoz, s mászott felfelé. Lógófülû, aki mellettem
reszketett és leskelt, visszakúszott a barlangba. Nyilvánvaló volt, hogy
Vörösszemû ölni akar. Én elszánt, dühös és meglehetõsen higgadt voltam. Ide-
oda szaladgáltam a szomszédos kõpárkányokon, és összegyûjtöttem a barlang
bejáratánál egy halomra való követ. Vörösszemû most jó néhány méterrel
alattam járt, pillanatnyilag eltakarta a szikla egyik kiugrója.
Továbbmászott, megpillantottam a fejét, és lezuhintottam egy követ.
Mellette ment el, nekicsapódott a falnak, és szétfreccsent, de a szálló por
és szilánk a szemébe hullott, ezért hát visszahúzódott s eltûnt.
 A horda, amely a nézõközönség szerepét játszotta, felkuncogott, s
makogott. Végre van valaki a Csapatban, aki szembe mer szállni
Vörösszemûvel. Mikor helyeslésük és tetszésük zaja felreppent, Vörösszemû
rájuk hördült, s õk abban a pillanatban elcsendesedtek. Vörösszemût
felbátorította hatalmának ez a bizonyítéka, elõretolta fejét, és bõsz
tekintettel, morgással, agyarcsattogtatással igyekezett megfélemlíteni.
Szörnyûségesen nézett rám, fejbõre egészen lehúzódott a szemöldökére, feje
tetejérõl elõrecsúszott a haja, hogy végül minden hajszála külön állt, és
egyenesen elõremeredt.
 Megdermesztett a látvány, de legyûrtem félelmemet, és követ lóbálva a
kezemben, én is visszafenyegetõztem. Mégis megpróbált közeledni. Ledobtam
rá a követ, és alig hibáztam el. A következõ dobás sikerült. A kõ nyakon
találta. Visszacsúszott, de mielõtt eltûnt volna, láttam, hogy egyik
kezével fogózóért markolássza a falat, a másikkal a torkát fogja. A bot
nagy csattanással esett a földre.
 Azután már nem láttam Vörösszemût, bár hallottam cikákolni,
fulladozni, köhögni. A közönség halálos csendben maradt. Kikúsztam a
bejárat széléig, és vártam. A fuldoklás, köhögés megszûnt, s hallottam,
amint Vörösszemû egyszer-egyszer a torkát reszeli. Kicsit késõbb lefelé
kezdett mászni. Nagyon lassan ment, minden pillanatban megállt, a nyakát
nyújtogatta, vagy tapogatta a kezével.
 Mikor a horda észrevette, hogy lefelé ereszkedik, vadul sivítva,
nyüszítve az erdõbe rohant. Öreg Velõscsont bukdácsolva, totyogva követte
õket. Vörösszemû nem törõdött a menekülésükkel. Mikor földet ért,
megkerülte a sziklafokot, és felmászott a barlangjába. Egyszer se nézett
körül.
 Én Lógófülûre bámultam, az meg rám. Megértettük egymást. Nagy
óvatossággal és nyugalommal azonnal mászni kezdtünk felfelé a sziklán.
Mikor a tetõre értünk, visszatekintettünk. A lakóhely kihalt, Vörösszemû a
barlangjában maradt, s a horda eltûnt az erdõ sûrûjében.
 Megfordultunk és rohantunk. Keresztülszáguldottunk a tisztáson, le a
lejtõn, nem törõdve azzal, hogy a fûben esetleg kígyó bujkál, míg el nem
értük az erdõt. Feliszkoltunk a fákra, és tovább, egyre tovább lendültünk,
menekültünk a fákon, míg jó néhány mérföldnyire el nem távolodtunk a
barlangoktól. És akkor, csak akkor álltunk meg egy nagy, biztonságos
ágvillában, összenéztünk és nevettünk. Egymásba kapaszkodtunk karral-
lábbal, szemünkbõl csurgott a könny, nyilallt az oldalunk, és nevettünk,
nevettünk, nevettünk.

 9.

 Miután kifogytunk Lógófülûvel a nevetésbõl, visszakanyarodtunk, s az
áfonyás ingoványnál megreggeliztünk. Ehhez a mocsárhoz tettem elsõ utaimat
a világban, évekkel ezelõtt, anyám kíséretében. Azóta keveset láttam
anyámat. Amikor meg-meglátogatta a hordát a barlangoknál, én rendszerint
éppen az erdõben jártam. Egyszer-kétszer megpillantottam Fecsegõt a
tisztáson, s gyönyörûségemre ráfintoroghattam és bosszanthattam a barlangom
szájából. E nyájaskodásoktól eltekintve, szigorúan békét hagytam a
családomnak. Nem nagyon érdekelt, meg hát nagyon jól megvoltam egyedül.
Mikor teleettük magunkat áfonyával, süteménynek pedig két fészekalja
részben kiköltött fürjtojással, Lógó- fülûvel óvatosan elindultunk az erdõn
a folyó felé. Itt, ezen a helyen állt régi faotthonom, ahonnan kidobott
Fecsegõ. Még mindig itt laktak. Azóta szaporodott a család. Egy csecsemõt
láttunk szorosan anyámba kapaszkodva. Volt még egy félig serdült lány is,
aki óvatosan figyelt bennünket az alsóbb ágakról. Nyilvánvalóan húgom,
pontosabban féltestvérem lehetett. Anyám megismert, de figyelmeztetett,
hogy menjek el, mikor fel akartam mászni a fán. Lógófülû, aki sokkal
óvatosabb volt mint én, visszavonulót fújt, s nem is tudtam rábeszélni,
hogy jöjjön oda hozzám. Késõbb a nap folyamán azonban lejött a földre a
húgom, s egész délután ott meg a környezõ fákon hancúroztunk, játszottunk.
Akkor aztán baj támadt. A húgom volt, de ez nem tartotta vissza, hogy
galádul ne bánjon velem, mert örökölte Fecsegõ minden komisz-ságát.
Szeszélyes dühvel hirtelen nekem esett, karmolt, tépte a szõrömet, és apró,
éles fogát, mélyen az alkaromba vágta. Kijöttem a sodromból. Nem tettem
kárt benne, de az kétségtelen, hogy soha nem rakták még el olyan alaposan.
Hogy üvöltött, visított! Fecsegõ, aki egész nap távol volt, s ekkor tért
éppen haza, hallotta a lármát, és a színhelyre futott. Anyám is elõrohant,
de Fecsegõ ért oda elõbb. Lógófülû és én nem vártuk be megérkezését.
Megugrottunk és eliszkoltunk. Fecsegõ életre-halálra hajszolt bennünket a
fákon. Mikor a hajsza véget ért, s Lógófülûvel kikacagtuk magunkat,
ráébredtünk, hogy alkonyodik. Nyakunkon az éjszaka, minden rettenetével, s
szóba sem jöhet, hogy visszatérjünk a barlangokhoz. Vörösszemû miatt nem
lehet. Egy fa távolabb állt a többitõl, azon találtunk menedéket, s egy
magas ágvillában töltöttük az éjszakát. Keserves éjszaka volt. Elõször
néhány órán át zuhogott az esõ, aztán hideg lett, s metszõ szél fújt.
Átázva, didergõ testtel és vacogó foggal bújtunk egymás karjába. Hiányzott
a biztonságos, száraz barlang, amely olyan hamar felmelegedett testünk
kisugárzásától.
 A reggel nyomorultan és eltökélten talált bennünket. Nem akartunk még
egy ilyen éjszakát. Eszünkbe jutott fánlakó szüleink menedéke, s
nekifogtunk, hogy magunknak is csináljunk. Megépítettük a kezdetleges
fészek keretét, s fölötte, a magasabb ágvillákon még a tetõ szelemenfáit is
felraktuk. Akkor elõbújt a nap, s jótékony hatására elfelejtettük az
éjszaka megpróbáltatásait, s elmentünk reggelit keresni. Aztán - ez is
mutatja, milyen következetlenül éltünk akkoriban - nekiálltunk játszani.
Egy teljes hónapunkba kerülhetett, míg így, alkalomszerûen dolgozva,
megcsináltuk házunkat a fatetõn, s akkor, mikor már kész volt, nem
használtuk többé.
 De elõreszaladtam a mesémmel. A barlangoktól való távollétünk második
napján játszani kezdtünk reggeli után, kergetõztünk Lógófülûvel a fákon, le
a folyóig. Ott bukkantunk ki a vízpartra, ahol az áfonyás ingovány vize egy
nagy öblöt alkotva torkollott a folyóba. Az öböl bejárata széles volt, s az
öbölben magában alig áramlott a víz. Az állóvízben, éppen a torkolaton
belül, fatörzsek összevissza halmaza feküdt. Némelyik már kiszáradt,
viharvert volt, letörtek az ágai, annyit tépte-szaggatta az ár, s annyit
hevert hosszú nyarakon át a homokzátonyokon. A víz színén úsztak, s fel-le
bukdácsoltak vagy átfordultak, ha rájuk nehezedtünk. A törzsek között itt-
ott víz csillogott, s apró, cselle forma halak rajait láttuk jobbra-balra
cikázni benne. Lógófülû és én egyszeriben halászokká vedlettünk. Hason
feküdtünk a rönkökön, teljes mozdulatlanságban, s vártuk, míg a csellék
közel jönnek, akkor gyorsan utánuk kaptunk a kezünkkel. Zsákmányunkat a
helyszínen megettük, azon vergõdõn és nedvesen. Nem hiányoltuk a sót.
 Az öbölbejárat kedvenc játszóhelyünk lett. Mindennap jó néhány órát
töltöttünk itt, halat fogtunk, játszottunk a rönkökön, és egyik nap itt
kaptuk elsõ leckénket a hajózásból. Az a rönk, amin Lógófülû hevert,
elsodródott. Lógófülû összekuporodott s aludt. Könnyû légáramlat sodorta el
a rönköt lassan a parttól, s mire észrevettem, milyen bajba került, a
távolság olyan nagy lett, hogy Lógófülû nem ugorhatta át.
 Elõször csak mókásnak láttam az eseményt. De megmozdult bennem egyike
azoknak a kusza félelemrohamoknak, amelyek az örökös bizonytalanság miatt
oly általánosak voltak abban a korban. Megdöbbentett a saját magányosságom.
Hirtelen rájöttem, milyen messze van Lógófülû, több méternyire kinn, az
idegen elemen. Hangosan, figyelmeztetõen kiáltottam. Ijedten ébredt fel, s
elhamarkodottan arrébb csúszott a törzsön. Az elbillent, s a víz alá
merítette Lógófülût. Lógófülû vissza akart rá mászni, de még háromszor
alámerült. Végre sikerült felkapaszkodnia a rönkre, s ott makogott
félelmében.
 Nem tehettem semmit. Õ sem. Az úszásról sejtelmünk sem volt.
Túlságosan eltávolodtunk már az alsóbbrendû életformáktól, s kiveszett
belõlünk az úszás ösztöne, de még nem váltunk eléggé emberré, hogy
megoldandó problémának tekintsük. Bánatosan mászkáltam a parton fel és alá,
igyekeztem olyan közelrõl kísérni Lógófülû kénytelen utazását, amilyen
közelrõl csak lehetett, õ meg csak sírt, jajgatott, csoda volt, hogy nem
hozott ránk mérföldes körzetbõl minden vadállatot.
 Múltak az órák. A nap felkapaszkodott fejünk fölé, s kezdett lassan
alászállani nyugatnak. A könnyû szél eltûnt, s otthagyta Lógófülût az úszó
rönkön, vagy harminc méterre a parttól. És akkor valamiképpen - nem tudom,
hogyan - Lógófülû rábukkant a nagy felfedezésre. Evezni kezdett a kezével.
Eleinte lassan és bizonytalanul haladt elõre. Aztán kinyújtózott, és
szorgalmasan közelebb, egyre közelebb evezett. Nem értettem, mi történik.
Leültem, figyeltem és vártam, míg partra nem jutott.
 De õ megtanult valamit, amit én nem tanultam meg. Késõbb a délután
folyamán szántszándékkal elrugaszkodott a parttól a rönkön. Még késõbb
engem is rábeszélt, hogy menjek vele, és én is megtanultam az evezés
fortélyát. A következõ néhány napon nem tudtunk elszakadni az öböltõl.
Annyira elmerültünk új játékunkban, hogy csaknem elfelejtettünk enni. Még
éjszakára is egy közeli fára gallyaztunk fel. És elfeledkeztünk Vörösszemû-
rõl.
 Mindig új rönköt próbáltunk ki, s rájöttünk, hogy minél keskenyebb a
rönk, annál gyorsabban tudjuk hajtani. Arra is rájöttünk, hogy a keskenyebb
rönk könnyebben átbillen, és megmárt bennünket. Még valamit megtudtunk a
keskenyebb rönkökrõl. Egyik nap egymás mellé eveztünk a magunk rönkjével.
És akkor, egészen véletlenül, a játék során felfedeztük, hogy ha
mindegyikünk fél kézzel, fél lábbal a másik rönkjébe kapaszkodik, a rönkök
megszilárdulnak, s nem billennek át. Ebben a helyzetben feküdtünk egymás
mellett, s a szabad külsõ kezünkkel és lábunkkal eveztünk. Végsõ
felfedezésünk az volt, hogy ezzel az elhelyezkedéssel még keskenyebb
fatörzseket használhattunk, s így nagyobb gyorsaságot érhettünk el. Itt
aztán be is fejeztük a felfedezést. Kitaláltuk a legkezdetlegesebb tutajt,
s nem voltunk elég értelmesek, hogy tudjuk is ezt. Soha eszünkbe sem
jutott, hogy össze lehetne kötni a törzseket szívós iszalagokkal vagy
rostos gyökerekkel. Megelégedtünk azzal, hogy kézzel-lábbal összefogjuk a
fatörzseket.
 Gyorslábút csak akkor vettük észre, mikor már kitomboltuk elsõ
lelkesedésünket a hajózás iránt, s vissza-visszatértünk aludni fészkünkhöz,
a fatetõn. Én láttam meg elsõnek, zsenge makkot szedett egy nagy tölgy
ágairól, közel a mi fánkhoz. Nagyon félénk volt. Elõször igen csöndesen
meglapult, de mikor rájött, hogy észrevettük, földre ugrott, s vadul
elrohant. Mindennap meg-megpillantottuk véletlenül, s kezdtük már keresni,
mikor fánktól az öbölig meg vissza vándoroltunk.
 És aztán egyik nap nem futott el. Lágy békehangokkal bevárta
jöttünket. Mégse jutottunk túl közel hozzá. Mikor már úgy érezte, hogy
nagyon megközelítettük, hirtelen elsurrant, s biztonságos távolságról
hallatta megint a lágy hangokat. Ez így ment néhány napig. Sok idõbe
tellett, míg összeismerkedtünk, de végül is sikerült, s néha csatlakozott
hozzánk játszani.
 Kezdettõl fogva tetszett nekem. Rendkívül kellemes külseje volt és
nagyon szelíd természete. Sose láttam még olyan szelíd szemet, mint az övé.
Ebben egyáltalán nem hasonlított a Csapat többi lányához és asszonyához,
akik született sárkányok voltak. Sose kiáltozott élesen, dühösen, s úgy
látszott, természetében van, hogy inkább elszalad a baj elõl, mint ott
maradjon és küzdjön.
 Mintha egész lényébõl sugárzott volna a fent említett szelídség. S ezt
a külseje, alakja és arca tette. Szeme nagyobb volt, mint legtöbb
fajtájabelié, nem ült olyan mélyen, szempillái pedig hosszabban és
szabályosabban nõttek. Orra sem volt olyan vastag és lapos. Volt valami
orrnyerge, s az orrlyukai lefelé nyíltak. Metszõfogai nem villogtak ki,
felsõ ajka sem nyúlt meg, s nem lógott alá, alsó ajka sem ugrott elõre. Nem
volt nagyon szõrös, kivéve a karja meg a lába külsõ felét s a vállait,
csípeje keskeny volt, lábikrája nem csavarodott göcsörtös csomókba.
 Gyakran csodálkoztam rajta, mikor álmaim közvetítésével
visszapillantottam rá a huszadik századból, s mindig az járt az eszemben,
hogy alighanem rokonságban állhatott a Tûz Népével. Apja vagy anyja bízvást
származhatott ebbõl a magasabb rendû nemzetségbõl. Ilyen keveredés ugyan
nem fordult elõ gyakran, de azért elõfordult, és én a tulajdon szememmel
láttam példát rá, még olyan fokon is, hogy a horda tagjai renegátokká
váltak, s elmentek lakni a Fák Népéhez.
 De mindez nem tartozik ide. Gyorslábú gyökeresen különbözött a horda
nõstényeitõl, s nekem az elsõ pillanattól tetszett. Vonzott a szelídsége,
kedvessége. Sosem volt nyers, sosem bocsátkozott küzdelembe. Mindig
elfutott, s itt mindjárt megmagyarázhatom, miért adtam neki a Gyorslábú
nevet. Jobban tudott mászni, mint Lógófülû vagy én. Ha fogócskáztunk,
legfeljebb véletlenségbõl tudtuk megfogni, õ viszont minket akkor fogott
meg, amikor akart. Bámulatos gyorsan mozgott mindig, a távolságok
megítéléséhez pedig olyan tehetsége volt, hogy azzal csak a merészsége ért
fel. Minden más dologban rendkívül ijedõsen viselkedett, de egy cseppet se
félt, ha mászásra került a sor, vagy repülni kellett a fatetõkön, s
mellette Lógófülû meg én ügyetlenek, nehézkesek és gyávák voltunk.
 Árva volt. Sose láttuk mással, és nehéz lett volna megmondani, mióta
élhet egyedül a világban. Hamar, védtelen gyermekkorában megtanulhatta,
hogy biztonság csak a menekülésben van. Igen okos és elõvigyázatos volt.
Játékunkká vált, hogy megpróbáljuk kitalálni Lógófülûvel, hol lakik.
Kétségkívül volt valahol valami fészke, s nem is messze, de hiába
csapáztunk, sose találtuk meg. Szívesen jött velünk játszani nappal, de
lakóhelyének titkát féltékenyen õrizte.

 10.

 Ne felejtsük el, hogy ez a leírás, amit most adtam Gyorslábúról, nem
az a leírás, amit Nagyfogú, álmaim másik énje, történelem elõtti õsöm
adott. Én, a mai ember, álmaim közvetítésével nézek és látok Nagyfogú
szemén át.
 És így van ez sok mindennel, amit elmesélek arról a távoli korról. Az
a kettõsség, ami élményeimet jellemzi, csak zûrzavart okozna, ha
rászabadítanám az olvasóra. Így hát mindössze megállok itt a történetemmel,
hogy érzékeltessem ezt a kettõsséget, ezt a meghökkentõ énkeveredést. Én
vagyok az, a modern ember, aki visszatekintek századokon túlra, és
mérlegelem, elemzem Nagyfogúnak, másik énemnek érzéseit. Õ nem sokat
törõdött a mérlegeléssel és elemzéssel. Maga volt az egyszerûség.
Egyszerûen átélte az eseményeket, s még azon se tûnõdött, miért is éli át
így, ilyen sajátos és gyakran tétova módon.
 Ahogy én - igazi énemben - növekedtem, úgy jutottam egyre közelebb
álmaim lényegéhez. Az ember álmodhat, s álmában is tudhatja, hogy álmodik,
s ha az álom rossz, vigasztalhatja magát azzal, hogy ez csak álom. Ezt
mindnyájan tapasztalhattuk. Így léptem be gyakran én is, a mai ember
álmaimba, s az ebbõl keletkezõ furcsa, kettõs személyiség - szereplõ is meg
nézõ is lett. És igen gyakran jöttem zavarba, gyötrõdtem én, a modern ember
a magam primitív énjének ostobasága, következetlensége, korlátoltsága és
általános elképesztõ butasága miatt.
 És még valamit, mielõtt befejezném ezt a kitérõt. Álmodták már valaha,
hogy álmodnak? A kutyák álmodnak, a lovak álmodnak, minden állat álmodik.
Nagyfogú idejében a félig emberek is álmodtak, s ha rosszat álmodtak,
vonítottak alvás közben. Hát én, a modern ember lefeküdtem Nagyfogúként, és
álmodtam az õ álmait.
 Tudom, ez már majdnem kívül van az értelem hatósugarán, de azt is
tudom, hogy megtörtént velem. És meg kell mondanom, hogy Nagyfogú éppoly
élénken álmodta a maga repülõ és csúszómászó álmait, mint önök a zuhanás
álmát.
 Mert Nagyfogúnak is volt másik énje, s amikor aludt, ez a másik én
visszaálmodta magát a múltba, vissza a szárnyas hüllõkig, támadó sárkányok
csattogásáig és tovább, az apró emlõsök futkosó, rágcsálószerû életéig, és
még azon is túl, az õstenger parti iszapjáig. Nem tudok, nem merek többet
mondani. Mindez túl homályos, bonyolult és ijesztõ. Csak célozhatok azokra
a hatalmas és szörnyû képekre, amelyeken keresztül ködösen láthattam az
élet fejlõdését, nem a majomtól, hanem a féregtõl kezdve, fel az emberig.
 És most visszatérek a történetemhez. Én, Nagyfogú Gyorslábút nem annak
a teremtménynek ismertem, akinek finomabb arc- és testformája, hosszú
szempillája, orrnyerge és lefelé nyíló orrlyuka van, s ezáltal közelebb áll
a szépség fogalmához. Én csak annak a szelíd szemû fiatal nõsténynek
ismertem, aki lágy hangokat hallat, és nem harcol. Szerettem vele játszani,
de nem tudtam, miért, szerettem élelmet keresni, madárfészkeket szedni az õ
társaságában. És be kell vallanom, megtanított egyre s másra a famászásban.
Nagyon okos, nagyon erõs volt, és nem gátolták a mozgását tapadós szoknyák.
 Ez idõ tájt történhetett, hogy Lógófülûnél némi hûtlenség
jelentkezett. Kezdett rendszeresen eljárni a fa felé, amelyen anyám élt.
Megtetszett neki komisz testvérem, és Fecsegõ lassan megtûrte õt. Aztán
volt ott még több fiatal is, a környéken élõ monogám párok sarjai, és
Lógófülû ezekkel a fiatalokkal játszott.
 Gyorslábút sose tudtam rávenni, hogy csatlakozzon hozzájuk. Ha
meglátogattam õket, lemaradt és eltûnt. Emlékszem, egyszer nagy
erõfeszítést tettem, hogy rábeszéljem. De õ aggodalmas pillantásokat vetett
hátra, visszahúzódott, s egy fáról hívott engem. Így aztán nem kísértem el
Lógófülût, ha elment meglátogatni új barátait. Gyorslábúval jó cimborák
voltunk, de akárhogy kerestem is a fészkét, sose találtam meg. Ha nem
történik semmi, kétségkívül hamar összeállunk, mert kölcsönösen vonzódtunk
egymáshoz. De történt valami.
 Egyik reggel Lógófülûvel lenn játszottunk az öböl bejáratánál a
fatörzseken, Gyorslábú még nem jelentkezett. Alig jutottunk ki a vízre,
mikor bõsz üvöltés ijesztett meg. Vörösszemû üvöltözött. A szálfahordalék
szélén kuporgott, és szikráztatta ránk gyûlöletét. Nagyon megijedtünk, mert
itt nem menekülhettünk keskeny szájú barlangba. De a hatméternyi víztükör
közöttünk egy idõre biztonságot jelentett, hát összeszedtük bátorságunkat.
 Vörösszemû kiegyenesedett, és öklével döngetni kezdte szõrös mellét.
Két fatörzsünk egymás mellett volt, ültünk rajtuk, s kinevettük
Vörösszemût. Eleinte igen tartózkodó volt ez a nevetés, félelem csengett
benne, de miután meggyõzõdtünk Vörösszemû tehetetlenségérõl, harsogó hahota
lett. Õrjöngött, dühöngött ránk, fogát csikorgatta tehetetlen haragjában.
És mi képzelt biztonságunkból egyre csak csúfoltuk. Mindig rövidlátóak
voltunk mi, csapatbeliek.
 Vörösszemû hirtelen abbahagyta a melldöngetést, fogcsikorgatást, és a
szálfahordalékon keresztül a partra rohant. És a mi vidámságunk éppoly
hirtelen helyet adott a meghökkenésnek. Nem vallott Vörösszemûre, hogy
ilyen könnyen lemondjon a bosszúról. Félve, remegve vártuk, hogy vajon most
mi fog történni. Eszünkbe se jutott, hogy elevezzünk. Nagy ugrásokkal jött
át a hordalékfákon, egyik óriási marka tele kerek, vízmosta kaviccsal.
Örülök, hogy nem talált nagyobb lövedékeket, mondjuk kilós, másfél kilós
köveket, mert alig voltunk tõle öt-hat méternyire, s azokkal biztosan
megölt volna.
 Így se kicsi veszedelembe keveredtünk. Zip! Egy apró kõ fütyült el
mellettünk, csaknem a puskagolyó erejével. Eszeveszetten evezni kezdtünk
Lógófülûvel. Zz-zzzzip-peng! Lógófülû felvisított a hirtelen kíntól. A
kavics a lapockái közé vágódott. Aztán én kaptam egyet, és vonítottam. Csak
az mentett meg, hogy kifogyott Vörösszemû lõszere. Visszarohant a
kavicságyhoz új készletért, s közben mi Lógófülûvel eleveztünk.
 Lassan dobástávolon kívül kerültünk, de Vörösszemû továbbra is
szedegette a lõszert, s a kavicsok továbbra is körülöttünk süvítettek. Az
öböl közepén gyenge áramlás volt, s mi nem vettük észre, hogy a folyóba
sodor bennünket. Eveztünk, Vörösszemû meg tõle telhetõen igyekezett közel
maradni hozzánk, s a parton kísért. Aztán nagyobb köveket talált. Ez a
lõszer növelte a dobástávolságot. Egy két és fél kilós szikladarab mellém
zuhant a fatörzsre, olyan erõvel, hogy tucatnyi szálka vágódott le tõle,
mint megannyi izzó tû, a lábamba. Ha engem talál a kõ, megölt volna.
 És akkor elkapott a folyó sodra. Olyan vadul eveztünk, hogy Vörösszemû
vette észre elsõnek, s elsõ figyelmeztetésünk az õ diadalüvöltése volt.
Ott, ahol a vízáramlás széle az öböl vizével érintkezett, egy sereg forgó
vagy kis örvény keletkezett. Elkapták esetlen rönkjeinket, s teljes
hosszukban elõre-hátra-körbe pörgették õket. Abbahagytuk az evezést, és
minden erõnket annak szenteltük, hogy egymás mellett tartsuk a rönköket.
Vörösszemû ezalatt egyre bombázott bennünket, zuhogtak a szikladarabok
körülöttünk, vizet fröcsköltek ránk, és életünket fenyegették. Közben vadul
és lármásan örvendezett romlásunkon.
 A folyó éppen éleset fordult ott, ahol az öböl belényílt, s a fõsodrás
egészen átkanyarodott a túlsó partra. Ezzel a túlpart - az északi part -
felé sodródtunk mi is sebesen, s közben úsztunk alá a folyón. Hamarosan
kikerültünk, Vörösszemû dobótávolságából, annyit láttunk még utoljára, hogy
messze kinn áll egy földnyelven, fel és alá ugrándozik, és gyõzelmi éneket
gajdol.
 Semmit sem csináltunk Lógófülûvel, csak egymás mellett tartottuk a két
rönköt. Megadtuk magunkat a sorsunknak, s nem is tértünk magunkhoz, míg rá
nem eszméltünk, hogy alig harmincméternyire sodródtunk az északi parttól.
Kifelé eveztünk. A sodrás fõereje itt visszacsapódott a déli partra, mi
tehát ott vágtuk át, ahol a legkeskenyebb és legsebesebb volt. Mielõtt
észbe kaptunk volna, már túljutottunk rajta, egy csendes forgóba.
 Rönkjeink lassan úsztak, s végül simán megfeneklettek a sekélyben.
Partra másztunk Lógófülûvel. A rönkök továbbúsztak, ki a forgóból, és
elsodródtak az árral. Egymásra néztünk, de nem nevettünk. Idegen földre
kerültünk, s nem jutott eszünkbe, hogy ugyanúgy visszajuthatunk a magunk
földjére, ahogy idekerültünk.
 Rájöttünk, hogyan kell átkelni a folyón, bár nem vettük észre. Ez
olyasmi volt, amit senki a Csapatból soha meg nem csinált. Mi voltunk az
elsõ csapatbeliek, akik a folyó északi partjára tettük lábunkat, s ami azt
illeti, úgy vélem, az utolsók is. Hogy az elkövetkezendõ idõben a többiek
is megtették volna, az nem kétséges, de a Tûz Népének vándorlása s ennek
következtében az életben maradt csapatbeliek vándorlása századokra
visszavetette fejlõdésünket.
 Valóban, nem is lehet elmondani, milyen pusztító hatása lett a Tûz
Népe vándorlásának. Én a magam részérõl azt hiszem, hogy a Csapat
pusztulását okozta, hogy minket, egy hajtásnyi alacsonyabb rendû, az
emberré válásra bimbózó életet kurtán leszaggattak és elveszejtettek, lenn
a mennydörgõ hullámverésnél, ott, ahol a folyó a tengerbe ér. Persze ha ez
így történt, akkor magyarázatot kell adnom a magam életére. De
elõreszaladok a történetemmel, mielõtt a végére érnék, megadom a
magyarázatot is.

 11.

 Sejtelmem sincs róla, mennyi ideig vándoroltunk Lógófülûvel a folyótól
északra esõ földön. Ami hazatérésünk esélyeit illeti, olyanok voltunk, mint
a hajótörött tengerészek egy puszta szigeten. Hátat fordítottunk a
folyónak, és heteken, hónapokon át kalandoztunk a vadonban, ahol nem voltak
csapatbeliek. Nagyon nehéz újra összeállítani az utazásunkat, napról napra
követni pedig egyenesen lehetetlen. Nagy része ködös, homályos, bár itt-ott
élénk emlékeim vannak az eseményekrõl.
 Fõként az az éhezés bukkan elém élesen, amit a Hosszú Tó és a Messzi
Tó között, a hegyekben átszenvedtünk, s a borjú, amelyet alva értünk a
sûrûben. Aztán jól emlékszem a Fák Népére, a Hosszú tó és a hegyek között
az erdõben laktak. Õk hajszoltak bennünket a hegyekbe, és õk
kényszerítettek, hogy továbbvándoroljunk a Messzi Tó felé.
 Miután elhagytuk a folyót, elõször nyugatnak hatoltunk elõre, míg egy
keskeny folyóhoz nem értünk, amely mocsarakon folyt keresztül. Itt északra
fordultunk, megkerültük a mocsarakat, és több nap járással értünk el ahhoz
a tóhoz, melyet én Hosszú Tónak neveztem el. Eltöltöttünk némi idõt a felsõ
csücskénél, ott bõven találtunk ennivalót, és aztán egyik nap az erdõn
beleszaladtunk a Fák Népébe. Ezek a lények egyszerûen vadmajmok voltak. És
mégsem különböztek olyan nagyon tõlünk. Igaz, több szõr borította õket, a
lábuk kicsit göcsörtösebb, csomósabb, a szemük kisebb, nyakuk kicsit
vastagabb és kurtább volt, az orrlyukuk is valamivel jobban hasonlított két
hasítékra egy besüppedt területen: de az arcukat, a tenyerüket, a talpukat
nem fedte szõr, s olyasforma hangokat használtak, mint mi, némileg hasonló
jelentéssel. Egészében a Fák Népe és a csapatbeliek nem is különböztek
olyan nagyon egymástól.
 Én találtam rá elsõnek a kicsi, fonnyadt, összeaszott, ráncos arcú,
hályogos szemû, totyogó, öreg fickóra. Jogos prédánk volt. A mi világunkban
nem ismertek rokonszenvet egymás iránt a fajták, s õ nem a mi fajtánkból
származott. Faember volt, igen öreg Faember. Egy fának - nyilvánvalóan a
saját fájának - a tövében ült, láttuk az ágak közt zilált fészkét, amelyben
éjszaka aludt.
 Megmutattam Lógófülûnek, s rárohantunk. Az öreg fel akart mászni a
fára, de túl lassú volt. Elkaptam a lábánál fogva, s lerángattam. Aztán
kimulattuk magunkat. Csíptük, rángattuk a szõrét, fülét csavartuk, ágakat
döfködtünk bele, s egész idõ alatt könnyünk folyt a nevetéstõl. Tehetetlen
dühében roppant mókás volt. Nevetséges látványt nyújtott, amint lángra
akarta lobbantani ifjúságának kihûlt hamuját, feltámasztani erejét, ami
meghalt, elszivárgott az esztendõk hajszálcsövein, vad pofákat akart vágni,
de keservesen sikerültek, csikorgatta elvásott fogát, gyenge öklével verte
sovány mellét.
 Köhögött is, és bámulatosan lihegett, zihált, köpködött. Valahányszor
fel akart mászni a fára, visszarántottuk, míg végül megadta magát
gyengeségének, és csak ült és sírt. És mi Lógófülûvel mellette ültünk,
karunkkal átfogtuk egymást, és nevettünk a nyomorúságán.
 Sírásból vinnyogásba csapott, a vinnyogásból visításba, míg végül
sikerült egyet sikoltania. Megriadtunk tõle, de minél inkább igyekeztünk
elhallgattatni, annál inkább sikoltozott. S akkor nem messze az erdõbõl
"Goek! Goek!" kiáltás csapott a fülünkbe: Kiáltások válaszoltak rá, több
is, és messzirõl basszus hangon kiáltotta valaki: "Goek! Goek!" És
felzendült a "Hu! Hu!" kiáltás is körös-körül az erdõben.
 Aztán következett a hajsza - mintha sose akart volna véget érni. A
fákon üldöztek, az egész törzs, és csaknem elfogtak. A földre kellett
ereszkednünk, s ott elõnyhöz jutottunk, mert amazok valóban a Fák Népe
voltak: gyorsabban másztak nálunk, mi viszont gyorsabban szaladtunk a
földön. Északnak törtettünk elõre, a törzs meg ott üvöltözött a nyomunkban.
A tisztásokon teret nyertünk, de a bokrosban beértek, s akkor aztán sokszor
szûk volt a világ. S ahogy a hajsza folytatódott, rájöttünk, hogy nem az õ
fajtájukhoz tartozunk, s a közöttünk levõ kapcsolat minden, csak nem
szeretetteljes.
 Órákon át kergettek. Az erdõ végeérhetetlennek látszott. Amennyire
lehetett, a tisztásokat kerestük, de azok mindig még sûrûbb erdõben
végzõdtek. Néha azt hittük, megmenekültünk, leültünk pihenni - de még
mielõtt kilihegtük volna magunkat, mindannyiszor meghallottuk a gyûlöletes
"Hu! Hu!" és a szörnyû "Goek! Goek!" kiáltást. Az utóbbi néha vad "Ha-ha-ha-
hahaa-a"-ában végzõdött.
 Így ûzött keresztül az erdõn a nekikeseredett Fák Népe. Végül, úgy a
délután közepe táján, a lejtõk kezdtek följebb, egyre följebb emelkedni, s
a fák kisebbek lettek. Aztán kibukkantunk a hegy füves oldalán. Itt
lélegzethez jutottunk, mert a Fák Népe feladta a hajszát, és visszatért
erdejébe.
 A hegyek kopárak és barátságtalanok voltak, s aznap délután háromszor
próbáltunk visszajutni az erdõbe. De a Fák Népe lesben állt, és
visszakergetett bennünket. Éjszaka Lógófülûvel egy törpe fán aludtunk, nem
volt magasabb egy bokornál, nem adott biztonságot, s könnyû zsákmánya
lehettünk volna bármilyen arra vetõdõ ragadozónak.
 Reggel a Fák Népe iránti új keletû tisztelet miatt a hegyek felé
indultunk. Meg vagyok gyõzõdve róla, hogy nem volt határozott tervünk, még
csak egy gondolatunk sem. Egyszerûen továbbhajszolt a veszedelem, amitõl
megmenekültünk. Hegyi bolyongásainkról csak ködös emlékeim vannak. Sok
napot töltöttünk azon a kopár vidéken, sokat szenvedtünk, fõként a
félelemtõl, mert minden olyan új és különös volt. A hidegtõl is
szenvedtünk, késõbb pedig az éhezéstõl.
 Sziklák, tajtékzó patakok, dübörgõ vízesések kopár földjén jártunk.
Hatalmas szakadékokon, sziklafalakon másztunk fel, ereszkedtünk le, és
mindig, minden helyrõl, minden irányba hegyhát hegyhát után, végeérhetetlen
hegyek terültek el elõttünk. Éjszakánként lyukakban, repedésekben aludtunk,
s egyik hideg éjszaka egy karcsú sziklatorony tetején gubbasztottunk, amely
csaknem olyan volt, mint valami fa.
 És akkor végre, forró délidõben, az éhségtõl szédelegve elértük a
vízválasztót. A magas földgerinctõl északra, túl a kisebbedõ, aláereszkedõ
hegyvonulatokon távoli tó villant elénk. A nap rásütött, körülötte fátlan,
sík mezõk terültek el, keletre tõle pedig egy távolba nyúló fekete vonalat
láttunk.
 Két napba tellett, mire elértük a tavat, s az éhezéstõl legyengültünk
de a partján egy nagyobb borjat találtunk, kényelmesen aludt a sûrûben.
Sokat bajlódtunk vele, mert nem tudtuk másként megölni, csak a kezünkkel.
Mikor telezabáltuk magunkat, a hús maradékát a keletre fekvõ erdõbe vittük,
és elrejtettük egy fán. Sose tértünk vissza a fához, mert a Messzi Tó
vízlevezetõ folyója nyüzsgött a lazacoktól, amelyek ívni jöttek fel a
tengerbõl.
 A tótól nyugatra nyúltak el a rétek, s itt seregestül járt a bölény és
a vadmarha. Sok vadkutyafalka is járta, s mivel nem találtunk fát, a hely
nem volt biztonságos. Napokig mentünk a folyó mellett északra. Aztán, nem
tudom, miért, hirtelen otthagytuk a folyót, és keletre tartottunk, majd egy
nagy erdõn át délkeletre. Nem untatom önöket az utazásunkkal, csak jelzem,
hogy megmutassam, milyen úton-módon jutottunk végül a Tûz Népének
országába.
 A folyóhoz értünk, de nem tudtuk, hogy a mi folyónk. Olyan régóta
tévelyegtünk, hogy ezt a tévelygõ állapotot már állandónak tekintettük.
Most, mikor visszatekintek, világosan látom, hogyan alakítja életünket,
sorsunkat a vakvéletlen. Nem ismertük fel a magunk folyóját - nem
világosított fel senki, s ha sosem kelünk át rajta, valószínû, hogy sosem
térünk vissza a hordához, és az én modern énem, akinek ezer évszázad múlva
kellett megszületnie, soha nem született volna meg.
 És mégis roppantmód szerettünk volna Lógófülûvel hazatérni. Utazásunk
alatt megismertük a honvágyat, a kívánkozást a magunk fajtája, földje után,
és gyakran eszembe jutott Gyorslábú, a fiatal nõstény, aki halk hangokat
hallat, akivel jó együtt lenni, s aki egyedül él valahol, de senki se
tudja, hol. Gyorslábú emlékét éhségérzet kísérte, s ezt akkor éreztem,
mikor nem voltam éhes, mikor éppen jóllaktam.
 De térjünk vissza a folyóhoz. Ennivaló került bõségesen, fõképp bogyók
és nedvdús gyökerek, s napokig játszottunk, kujtorogtunk a folyóparton. És
akkor támadt az ötlete Lógófülûnek. Látható folyamat volt az, ahogy az
ötlet jött. Észrevettem. Szemének kifejezése panaszossá, fájdalmassá vált,
s õt magát nagy nyugtalanság fogta el. Aztán zavaros lett a szeme, mintha
elvesztette volna a gondolatcsírát. Erre megint a panaszos, fájdalmas
kifejezés következett, mikor a gondolat megtapadt, s õ újra megragadta. Rám
nézett, aztán a folyóra és a túlsó partra. Beszélni próbált, de hiányoztak
a hangok, amelyekkel kifejezhette volna gondolatát. Az eredmény olyan
vakogás lett, hogy nevetnem kellett tõle. Megmérgelõdött, hirtelen elkapott
és hátravágott. Persze összeverekedtünk, s a végén felkergettem egy fára,
ott egy hosszú ágat kerített, s valahányszor közelébe akartam férkõzni,
megdöfölt.
 És az ötlet elhalványodott. Én nem tudtam róla, õ meg elfelejtette. De
másnap reggel újra feltámadt benne. Talán a hazahúzó ösztön követelõzése
ékelte bele a gondolatot. Azért vagy másért, de megmaradt, s tisztábban,
mint elõzõ nap, Lógófülû levezetett a vízhez, ahol egy rönk feneklett meg
az egyik forgónál. Azt gondoltam, játszani akar, ahogy az öböltorkolatnál
játszottunk. Akkor se változtattam meg a véleményemet, mikor láttam, hogy
egy másik rönköt vonszolt fel a sekélyes távolabbi részérõl.
 Csak akkor értettem meg a szándékát, mikor már a rönkökön hasaltunk
egymás mellett, együtt tartva a két fatörzset, s kieveztünk a sodrásba.
Lógófülû megállt, a túlsó partra mutatott, aztán folytatta az evezést, s
közben bátorítóan kiáltozott. Megértettem, s mindketten erõteljes evezésbe
fogtunk. A gyors sodrás elkapott, a déli part felé lódított, de még mielõtt
kikötöttünk volna, visszalódított az északi part felé.
 Nézeteltérés támadt közöttünk. Láttam, hogy az északi part közel van,
s arrafelé eveztem. Lógófülû a déli part felé igyekezett evezni. A rönkök
körbeforogtak, s mi nem jutottunk sehová, s közben az erdõ elcikázott
mellettünk, úgy suhantunk lefelé a folyón. Itt nem verekedhettünk. Több
eszünk volt, semhogy szabaddá tegyük kezünket-lábunkat, amelyekkel a
rönköket együtt tartottuk. De makogtunk, nyelvünkkel mocskoltuk egymást,
míg a sodrás a déli part felé nem lódított. Ez lett a legközelebbi célpont,
hát baráti egyetértésben, együtt eveztünk feléje. Egy forgónál értünk
partot, s rögtön felmásztunk a fákra, hogy körülvizslassunk.

 12.

 A Tûz Népét nem fedeztük fel, csak az elsõ nap éjszakáján, amit a
folyó déli partján töltöttünk. Alighanem egy csapat kóborló vadász
lehetett, ott vertek tábort nem messze a fától, amit éjszakai
felgallyazásra Lógófülûvel kiválasztottunk. A Tûzemberek hangja elõször
megriasztott, de késõbb, a sötétség beálltával lekötötte figyelmünket a
tûz. Óvatosan, hangtalanul kúsztunk fáról fára, míg jól nem láttuk a
jelenetet.
 A tûz egy tisztáson égett, közel a folyóhoz. Vagy fél tucat Tûzember
fogta körül. Lógófülû hirtelen elkapott, s éreztem, hogy remeg. Jobban
szétnéztem, s észrevettem a töpörödött, kicsi öreg vadászt, aki évekkel
ezelõtt lelõtte a fáról a Töröttfogút. Mikor felállt, ide-oda járkált, új
fákat rakott a tûzre, láttam, hogy sántít a nyomorék lábára. Akármi okozta
is, maradandó sérülés volt. Mintha most még aszottabb, még töpörödöttebb
lett volna a kicsiny, öreg vadász, s arcán a szõr egészen megszürkült.
 A többi vadász fiatal férfi volt. Észrevettem a nyilukat, íjukat, ott
feküdt mellettük a földön, s tudtam, mire valók ezek a fegyverek. A
Tûzemberek állati bõröket viseltek derekuk körül s keresztülvetve a
vállukon. Karjuk és lábuk azonban csupaszon maradt, és lábbelit se hordtak.
Mint már említettem, nem voltak olyan szõrösek, mint mi, csapatbeliek.
Fejük nem volt nagy, s a fej vonalának szöge a szemtõl fölfelé alig
különbözött a csapatbeliekétõl.
 Nem jártak olyan görnyedten, mint mi, s mozdulataik kevésbé rugalmasak
voltak. Gerincük, csípejük, térdízületük merevebbnek látszott. Karjuk nem
nyúlt le annyira, mint a miénk, és nem vettem észre, hogy járás közben
egyszer is megtámaszkodnának a két kezükkel kétoldalt a földön, s úgy
egyensúlyoznának. Izmaik is kerekebbek, szabályosabbak voltak, mint a
mieink. Arcuk is kellemesebbet mutatott. Orrlyukuk lefelé nyílott, az
orrnyergük is jobban kifejlõdött, nem látszott olyan laposnak,
benyomottnak, mint a miénk. Ajkuk nem volt annyira petyhüdt, laffogó,
szemfoguk nem hasonlított annyira agyarra. Mindazonáltal éppoly keskeny
csípõjûek voltak, mint mi, s nem nyomtak sokkal többet. Egészében véve
kevésbé különböztek tõlünk, mint mi a Fák Népétõl. Mindezek a fajták
kétségkívül rokonságban álltak, s ami azt illeti, nem is olyan távoli
rokonságban.
 Különösen vonzott a tûz, amit körülültek. Órák hosszat ott kuporogtunk
Lógófülûvel, figyeltük a lángokat és a füstöt. Nagy gyönyörûségünkre
szolgált, ha friss tüzelõt dobtak rá, és szikrazáporok röpdöstek fölfelé.
Szerettem volna közelebb menni, úgy nézni a tüzet, de nem lehetett. Egy fa
ágvillájában gubbasztottunk, a tisztás szélén, és nem mertük
megkockáztatni, hogy felfedezzenek.
 A Tûzemberek a tûz körül kuporogtak, elõrebuktatták fejüket a
térdükre, s úgy aludtak. Nem aludtak mélyen. Fülüket hegyezték álmukban, s
nyugtalankodtak. Rövid idõközökben felállt egyikük vagy másikuk, s fát
dobott a tûzre. A fénykör határán, a külsõ sötétségben vadászó állatok
ólálkodtak a fák között. Lógófülû és én felismertük õket a neszezésükrõl.
Vadkutyák jártak ott, meg egy hiéna, s egy ideig zengett a nagy csaholás,
morgás, fel is ébresztette abban a pillanatban az egész alvó Tûzember-kört.
 Egy alkalommal egy hím és egy nõstény oroszlán állt a fánk alatt, és
borzolódó szõrrel, villogó szemmel meredt ki a tisztásra. A hím megnyalta a
száját, és remegett a sóvárgástól, mintha elõre akarna menni és lakomát
csapni. A nõstény azonban óvatosabb volt. Õ fedezett fel bennünket, s ott
álltak ketten, néztek fel ránk, reszketõ, szaglászó orrcimpával. Aztán
felmordultak, még egyszer a tûzre néztek, és visszakanyarodtak az erdõbe.
 Lógófülû és én továbbra is ott maradtunk és figyeltünk. Néha-néha
súlyos testek csörtetését hallottuk a sûrûben, s a körön túl, a sötétségbõl
szemeket láttunk felvillanni a tûzfényben. A távolból oroszlánüvöltést
hallottunk, s messzirõl valami leütött állat sikoltott, csapkodott,
verdesett az ivóhelyen. A folyóról vízilovak bömbölése hallatszott.
 Reggel, mikor kialudtuk magunkat, visszakúsztunk a tûzhöz. Még
hamvadozott, s a Tûzemberek már elmentek. A biztonság kedvéért kerültünk
egyet az erdõben, aztán a tûzhöz rohantunk. Szerettem volna látni, milyen,
és a hüvelyk- és mutatóujjam közé csíptettem egy izzó parazsat.
Felkiáltottam a kíntól és félelemtõl, leejtettem, erre Lógófülû a fára
menekült, s az õ megfutamodása engem is utána riasztott.
 Másodszor már óvatosabban jöttünk vissza, és elkerültük az izzó
parazsat. Utánozni kezdtük a Tûzembereket. Lekuporodtunk a tûz mellé, és
térdünkre hajtott fejjel mímeltük, hogy alszunk. Aztán a beszédüket
majmoltuk, úgy beszéltünk, mint õk, s nagy vihogást csaptunk. Eszembe
jutott, hogy láttam, amint a töpörödött, öreg vadász bottal piszkálta a
tüzet. Én is megpiszkáltam bottal a tüzet, s eleven parázshalmokat, fehér
hamufelhõket kavartam fel. Nagy mulatság volt, csakhamar fehéren borított
el a hamu.
 A tûz rakásában is elkerülhetetlenül utánoznunk kellett a
Tûzembereket. Elõször apró fadarabkákkal próbálkoztunk. Sikerült. A fa
fellángolt, ropogott, s mi ugrándoztunk, vakogtunk a gyönyörûségtõl. Aztán
nagyobb fadarabokat dobtunk rá. Egyre többet és többet tettünk rá, míg
végül hatalmas tüzünk lett. Izgatottan rohangásztunk oda-vissza, száraz
ágakat és gallyakat vonszoltunk rá az erdõbõl. A lángok mind magasabbra és
magasabbra emelkedtek, a füstoszlop fölébe tornyosodott a fáknak.
Iszonyatos pattogás, recsegés, bömbölés hallatszott. Ez volt a legnagyobb
szabású munka, amit a magunk kezével hoztunk létre, s büszkélkedtünk is
vele. Mi is Tûzemberek vagyunk, gondoltuk, miközben ott táncoltunk fehér
manóként a tûzvészben.
 A száraz fû és aljnövényzet tüzet fogott, de nem vettük észre.
Hirtelen egy nagy fa lobbant lángra a tisztás szélén. Riadt tekintettel
néztük. A hõség visszaszorított. A második fa is tüzet fogott, aztán a
harmadik, aztán vagy fél tucat. Megrémültünk. A szörnyeteg elszabadult.
Lelapultunk a félelemtõl, a tûz meg körülharapdálta a tisztást, s
bekerített bennünket. Lógófülû szemében megjelent a panaszos kifejezés, ami
mindig az értetlenséget kísérte, s tudom, hogy az én szememben is ugyanaz a
kifejezés lehetett. Összebújtunk. Karunkkal átfogtuk egymást, míg a hõség
meg nem csapott, s égõ szõr szaga nem, ütötte meg az orrunkat. Akkor
nekiiramodtunk, és nyugatnak menekültünk az erdõn át, futás közben aztán
vissza-visszanéztünk és nevettünk.
 Déltájban egy földnyelvhez érkeztünk; késõbb fedeztük fel, hogy a
folyó nagy, majdnem kör alakú kanyara alkotja. Éppen a földnyelv tövében
zsúfolódott össze több alacsony, részben erdõs hegy. Átkapaszkodtunk
rajtuk, s visszanéztünk az erdõre, amely lángtengerré vált. A tüzet keletre
hajtotta a feltámadó szél. Továbbmenekültünk nyugat felé a folyóparton, s
mielõtt ráébredtünk volna, a Tûzemberek telepének kellõs közepén jártunk.
 Ezt a telepet ragyogó stratégiai érzékkel választották ki egy
félszigeten. Három oldalról a folyó kanyarulata védte. Csak egy oldalról
lehetett szárazföldrõl megközelíteni: a félsziget keskeny nyakán át, s itt
a sok alacsony domb természetes védõfalat nyújtott. Elszigetelve a világ
többi részétõl, régóta élhetett és gyarapodhatott itt a Tûz Népe. Azt
hiszem, valójában a gyarapodásuk okozta az elkövetkezõ vándorlást, ami
annyi bajt okozott a Csapatnak. A Tûz Népe számban annyira
felszaporodhatott, hogy kényelmetlenül szorongott már lakóhelye határai
között. Terjeszkedett, és terjeszkedése során maga elõtt hajtotta a
Csapatot, maga telepedett meg a barlangokban, és elfoglalta a területet,
amely a mienk volt.
 De Lógófülû és én nem is álmodtunk errõl, mikor a Tûz Népének
erõsségében találtuk magunkat. Egyetlen gondolat foglalkoztatott, elkerülni
innét, bár nem állhattuk meg, hogy eleget ne tegyünk kíváncsiságunknak, s
ki ne kukkantsunk a falura. Most láttuk elõször a Tûz Népének asszonyait és
gyerekeit. Az utóbbiak többnyire meztelenül szaladgáltak, az elõbbiek
azonban vadállatok bõrét hordták.
 A Tûz Népe éppúgy, mint mi, barlangokban lakott. A fátlan térség a
barlangok elõtt lejtõsen ereszkedett a folyóig, s a térségen sok apró tûz
égett. Nem tudom azonban, hogy a Tûz Népe megfõzte-e az ételét vagy sem.
Lógófülû és én nem láttuk fõzni õket. De az a véleményem, hogy bizonyára
éltek valami kezdetleges fõzési móddal. Õk is tökpalackban hordtak vizet a
folyóról, mint mi. Nagy jövés-menés volt, az asszonyok és gyerekek hangosan
kiáltoztak. Az utóbbiak szerteszét játszottak, éppúgy mókáztak, mint a
Csapat gyerekei, és jobban hasonlítottak a Csapat gyerekeire, mint a
felnõtt Tûzemberek a felnõtt csapatbeliekre.
 Nem soká tébláboltunk ott Lógófülûvel. Láttunk néhány serdültebb fiút
nyíllal és íjjal lõni, hát visszalopakodtunk a sûrûbb erdõbe, s elindultunk
a folyó felé. És itt egy tutajt, egy igazi tutajt találtunk, nyilván
valamelyik Tûzember csinálta. A két fatörzs keskeny volt és egyenes, szívós
gyökerekkel és keresztbe rakott fákkal kötözték össze õket.
 Most egyszerre támadt bennünk az ötlet. Menekülünk a Tûz Népe
területérõl. Van-e jobb mód, mint ha átkelünk a folyón a fatörzsek
segítségével? Felkapaszkodtunk, és ellöktük magunkat. Valami hirtelen
elkapta a tutajt, és folyás iránt hevesen a partnak lódította. A heves
rántás csaknem vízbe hajított bennünket. A tutajt gyökérbõl sodrott
kötéllel egy fához kötötték. Eloldoztuk, mielõtt másodszor is ellöktük
volna magunkat.
 Mire jól beeveztünk az áramlásba, annyira lesodródtunk, hogy éppen
szembekerültünk a Tûz Népének telepével. Az evezés teljesen lefoglalt,
szemünket a túlpartra szegeztük, és semmirõl sem tudtunk, míg egy üvöltés a
partról meg nem riasztott. Körülnéztünk. Ott álltak a Tûzemberek, sokan,
néztek bennünket, mutogattak ránk, s még többen másztak elõ a barlangokból.
Felültünk, figyeltük õket, és elfeledkeztünk az evezésrõl. Nagy zenebona
kerekedett a parton. Néhány Tûzember ránk lõtt az íjával, s egypár
nyílvesszõ a közelünkben hullott le, de túl messze estünk a parttól.
 Nagy napunk volt ez, Lógófülûnek meg nekem. Keletre a tûzvész, amelyet
mi támasztottunk, a fél eget füstbe borította. És mi itt úsztunk tökéletes
biztonságban a folyó közepén, amely megkerülte a Tûz Népének erõsségét.
Ültünk s nevettünk rajtuk, úgy sodródtunk alá, délre és kelet-délkeletre,
sõt északkeletre is, aztán megint keletre, délkeletre és délre, s tovább
körbe nyugatig a nagy kettõs kanyarban, ahol a folyó csaknem csomót kötött
önmagára.
 Nyugatnak sodródtunk, messze magunk mögött hagyva a Tûz Népét, s
egyszer csak ismerõs tájék villant szemünk elé: a nagy ivóhely, ahova
egyszer-kétszer elkujtorogtunk, hogy megfigyeljük az állatok forgatagát,
mikor lejönnek inni. Tudtuk, hogy mögötte van a répás, a mögött meg a
barlangok és a horda telepe. A gyorsan tovasikló part felé eveztünk, s
mielõtt még észbe kaptunk volna, benn jártunk a horda ivóhelyén. Ott voltak
szép számmal az asszonyok és gyerekek; vízhordó tökpalackjaikat töltötték
meg. Mikor megláttak bennünket, eszeveszetten tódultak fel a kapaszkodókon,
s az elejtett tökpalackokból valóságos csapást hagytak maguk mögött.
 Partra szálltunk, s persze eszünkbe sem jutott kikötni a tutajt, amely
így továbbúszott le a folyón. Igen óvatosan kúsztunk fel az egyik
kapaszkodón. A csapat egészen eltûnt odúiban, bár itt-ott észrevettük egy-
egy leselkedõ arcát. Vörösszemûnek nyoma sem volt. Ismét hazaérkeztünk. És
aznap éjjel kicsi barlangunkban aludtunk, magasan fenn a sziklafalban, bár
elõbb ki kellett belõle kergetnünk egypár harcias kölyköt, aki elfoglalta.

 13.

 Teltek-múltak a hónapok. A jövõ drámája még csak ezután került színre,
s közben mi diót törtünk, és éltük világunkat. Emlékszem, jó esztendõ volt
a dióra. Tököket töltöttünk meg dióval, s a törõhelyre vittük. A sziklák
mélyedéseibe helyeztük a diót, kezünkben egy szikladarabbal feltörtük, s
ahogy törtük, már ettük is.
 Õszre járt, mikor Lógófülûvel visszatértünk hosszú, kalandos
utazásunkról, s a rákövetkezõ tél enyhe volt. Gyakran kirándultam régi
faotthonom szomszédságába, és gyakran átkutattam az egész területet az
áfonyás ingoványtól az öböl torkolatáig, ahol Lógófülûvel hajózni
tanultunk, de Gyorslábúnak nyomát sem találtam. Eltûnt. És én kívántam õt.
Az az éhség hajtott, amirõl már említést tettem, s ami hasonlított a testi
éhséghez, bár olyankor is elfogott, mikor tele volt a gyomrom. De minden
kutatás hiábavalónak bizonyult.
 Az élet azért mégsem volt egyhangú a barlangokban. Vörösszemûrõl nem
feledkezhettünk meg. Lógófülûnek meg nekem egy percnyi nyugtunk nem akadt,
csak ha a kicsi barlangunkban voltunk. Bár kitágítottuk a bejáratot, mégis
nehezen tudtuk bepréselni magunkat. S annak ellenére, hogy idõrõl idõre
tovább tágítottuk, Vörösszemû óriási testének még mindig túl kicsi volt. De
nem rohamozta meg többet a barlangunkat. Tanult a leckébõl, s a nyakán
kiduzzadó daganat mutatta, hol találtam el a kõvel. Ez a daganat soha többé
nem lohadt le, s jócskán kiugrott, távolabbról is észre lehetett venni.
 Gyakran tellett benne nagy gyönyörûségem, ha kezem munkájának ezt a
bizonyítékát figyeltem, és néha, mikor teljes biztonságban éreztem magam, a
daganat megnevettetett.
 A többi csapatbeli ugyan nem jött volna segítségünkre, ha Vörösszemû
az orruk elõtt tép is darabokra engem meg Lógófülût, de azért velünk
rokonszenveztek. Valószínûleg nem rokonszenv volt ez, hanem így fejezték ki
gyûlöletüket Vörösszemû iránt, mindenesetre figyelmeztettek bennünket,
valahányszor Vörösszemû közeledett. Akár az erdõben, akár az ivóhelyen vagy
a barlangok elõtti tisztáson, mindig serényen figyelmeztettek. Így aztán a
sok szem elõnyt adott nekünk a hadakozásban Vörösszemûvel, az atavizmussal
szemben.
 Egyszer csaknem elkapott. Kora reggel történt, a Csapat még nem kelt
fel. Vörösszemû teljesen váratlanul ütött rajtam. Elvágta elõlem a
barlanghoz vivõ sziklautat. Nem is gondolkodtam, csak berohantam a kettõs
barlangba - abba a barlangba, amelyben Lógófülû elsõ alkalommal kisiklott
elõlem hosszú évekkel ezelõtt, s amelyben öreg Kardfogú szégyent vallott,
mikor a két csapatbelit üldözte. Alig jutottam keresztül a két barlang
közti átjárón, felfedeztem, hogy Vörösszemû nem követ. A következõ
pillanatban kívülrõl rohant be a barlangba. Visszabújtam az átjárón, õ meg
kirohant, körbefutott, s megint nekem támadt. Én megint csak megismételtem
a mutatványt: keresztülsiklottam az átjárón.
 Fél napig ott tartott, akkor adta csak fel. Ezután, ha Lógófülûvel
nagyjából biztosak voltunk benne, hogy elérjük a kettõs barlangot, nem
menekültünk fel a sziklán a magunk barlangjába, mikor Vörösszemû a színre
lépett. Mindössze szemmel tartottuk, s vigyáztunk, hogy el ne vághassa
visszavonulásunk útját.
 Ezen a télen ölte meg Vörösszemû legutóbbi feleségét durvaságával és
ismételt veréseivel. Atavizmusnak neveztem, de ebben rosszabb volt az
atavizmusnál, mert az alacsonyabb rendû állatok hímjei nem gyötrik és nem
ölik meg a párjukat. Ebben, azt hiszem, Vörösszemû szörnyûségesen
atavisztikus vonásai ellenére is, elõrevetítette az ember kialakulását,
mert csak az ember hímjei ölik meg a párjukat.
 Amint azt várni lehetett, Vörösszemû, miután eltette láb alól az egyik
feleségét, nekiállt másikat szerezni. Éneklõre esett a választása. Éneklõ
öreg Velõscsont unokája és Szõrtelen leánya volt, fiatal jószág, aki nagyon
szeretett énekelni szürkületkor a barlangja bejáratánál, s aki nemrégen
ment férjhez Görbelábúhoz. Görbelábú nyugodt természetû volt, senkinek sem
alkalmatlankodott, és nem szokott böllenkedni a társaival. Semmi esetre sem
harcra született. Kicsi és sovány volt, és nem mozgott olyan fürgén két
lábon, mint mi.
 Vörösszemû sosem követett el gyalázatosabb dolgot. Éppen gyülekezni
kezdtünk a napszállta nyugalmában a tisztáson, mielõtt felkapaszkodtunk
volna barlangjainkhoz. Egyszerre Éneklõ rohant fel egyik kapaszkodón az
ivóhelyrõl, nyomában Vörösszemûvel. A férjéhez futott. Szegény kis
Görbelábú szörnyen megrémült. De hõs volt. Tudta, hogy halála közeledik,
mégse szaladt el. Felállt, vakogott, szõrét borzolta, és fogát
vicsorította.
 Vörösszemû üvöltött a dühtõl. Sértésnek tekintette, hogy valaki a
Csapatból szembe mer szegülni vele. Keze kivágódott, és elkapta Görbelábú
nyakát. Az belevágta a fogát Vörösszemû karjába, de a következõ pillanatban
törött nyakkal vonaglott a földön. Éneklõ sikoltozott és makogott.
Vörösszemû belekapaszkodott a hajába, úgy vonszolta a barlangja felé.
Kapaszkodás közben durván ráncigálta és cibálta-húzta a barlangjába.
 Nagyon dühösek voltunk, esztelenül, féktelenül dühösek. Összeverõdtünk
haragunkban, vertük a mellünket, szõrünket borzoltuk, fogunkat
csikorgattuk. Éreztük a nyájösztön sarkallását, valami mintegy a közös
cselekvés felé húzott, együttmûködésre ösztönzött. Homályos úton-módon
elfogott bennünket a közös cselekvés utáni vágy. De sehogy sem juthattunk
el hozzá, mert sehogy se tudtuk kifejezni. Nem fordultunk mindnyájan
Vörösszemû ellen, nem pusztítottuk el, mert hiányzott hozzá a szókincsünk.
Ködös gondolatok jártak az eszünkben, de ezekre nem voltak
gondolatjelképeink. E gondolatjelképeket még ezután kellett lassan és
gyötrelmesen kitalálni.
 A hangokat próbáltuk megterhelni a tudatunkon árnyékként átsuhanó,
elmosódott gondolatokkal. Szõrtelen hangosan makogni kezdett. Zajongása azt
fejezte ki, hogy haragszik Vörösszemûre, és szeretné Vörösszemût bántani.
Eddig jutott el, s eddig értettük is. De amikor megpróbálta kifejezni a
benne kavargó együttmûködési vágyat, hangja hadarászásba csapott. Aztán
Nagyarcú kezdett makogni, borzolta a szõrét, és verte a mellét. Egymás után
csatlakoztunk a dühorgiához, míg végül a vén Velõscsont is motyogott
reszelõs hangján, és nyáladzott aszott ajkaival. Valaki botot ragadott, s
verni kezdett egy fatörzset. Egy pillanat alatt ritmust talált. Üvöltöztünk
és kiáltoztunk, öntudatlanul is alkalmazkodva a ritmushoz. Ez pedig
csillapítóan hatott ránk, és észre se vettük, dühünk már elpárolgott, s
nyakig benne voltunk a közös hejehujában.
 Ezek a közös hejehuják ragyogóan példázzák a Csapat következetlenségét
és állhatatlanságát. Ide jutottunk mi, akiket a közös harag s az
együttmûködésre biztató ösztön terelt egybe, s akikkel mindezt elfelejtette
a megperdülõ kezdetleges ritmus. Társas és nyájlények voltunk, s ezek az
éneklõ, nevetõ tanácskozások kielégítettek. A közös hejehuják bizonyos
értelemben elõrevetítették a primitív ember tanácsait és a késõbbi idõk
emberének nagy nemzeti gyülekezeteit és nemzetközi kongresszusait. De
nekünk, a Fiatalabb Világ Csapatának nem állt rendelkezésünkre a beszéd, s
valahányszor így összeverõdtünk, egykettõre nagy hangzavar keletkezett, s
ebbõl olyan egységes ritmus támadt, ami magába foglalta az eljövendõ
mûvészet leglényegesebb vonásait. Ez már a születõ mûvészet volt.
 Nem sokáig tartottunk ki a felfedezett ritmusok mellett. A ritmust
hamarosan elvesztettük, s pokoli zûrzavar uralkodott, míg ismét meg nem
találtuk, vagy újat nem kezdtünk. Néha fél tucat ritmus is dübörgött
egyidõben, mindegyiket egy-egy csoport támogatta, és mind hevesen
igyekezett, hogy kiszorítsa a többi ritmust.
 A zûrzavar idején mindnyájan makogtunk, bohóckodtunk, süvöltöztünk,
sikoltoztunk, ugrabugráltunk, mindnyájan megelégedtünk önmagunkkal, a
többieket teljesen elfeledve, megtöltöttek saját gondolataink és
akarásaink, mindnyájan igazi középpontjai voltunk a világmindenségnek,
akikben egy idõre megszakadt minden közösségi érzés a többi, körülöttünk
ugráló, üvöltözõ világközépponttal. Aztán jött a ritmus - kezek csattogása,
egy fatörzsön doboló bot, valakinek a példája, aki újra meg újra
felszökellt, vagy valakinek a kántálása, a pattogó, szabályos, emelkedõ és
alászálló hanglejtésû: "Á-bang, á-bang! Á-bang, á-bang!" Az önmagukba
fordult csapatbeliek egymás után engedték át neki magukat, s hamarosan
mindenki táncolt, és karban kántált. "Há-á, há-á, há-á-á!" - ez volt egyik
kedvenc karénekünk, a másik pedig így hangzott: "É-bá, é-bá, é-báhá!"
 Így táncoltunk, énekeltünk, eszeveszett ugrabugrálással, szökdeléssel,
forgással és bukdácsolással az õsvilág komor szürkületében, alámerültünk a
feledésben, eljutottunk a közösségi érzésig, és érzéki õrületbe
korbácsoltuk magunkat. Így történt, hogy Vörösszemû elleni dühünket
lecsillapította a mûvészet, s üvöltöttük a közös hejehuják vad karénekeit,
míg az éjszaka nem figyelmeztetett szörnyûségeire. Akkor bebújtunk
sziklaodúinkba, halkan szólongattuk egymást, közben feltünedeztek a
csillagok, és alászállott a sötétség.
 Csak a sötétségtõl féltünk, nem éltek bennünk a vallás csírái, sem a
láthatatlan világ képzetei. Csak a látható világot ismertük, csak látható
dolgoktól, igazi veszedelmektõl, a ragadozó hús-vér állatoktól féltünk.
Miattuk rettegtünk a sötétségtõl, mert a sötétséggel jött el a vadászó
állatok ideje. Ilyenkor bújtak elõ vackaikból, s ránk ugrottak a
sötétségbõl, amelyben láthatatlanul leskelõdtek.
 Talán a sötétség igazi lakóitól való félelembõl bontakozott ki késõbb
a nem létezõ lakóktól való félelem, s teljesedett ki egész, hatalmas,
láthatatlan világgá. A képzelet fejlõdésével valószínûleg annyira megnõtt a
halálfélelem, hogy az eljövendõ csapatbeliek kivetítették félelmüket, és
szellemekkel népesítették be a sötétséget. Azt hiszem, a Tûz Népe már
kezdett ilyenformán félni a sötétségtõl, de mi, csapatbeliek a vén
Kardfogú, az oroszlánok és sakálok, a vadkutyák és farkasok és az összes
többi éhes, húsevõ fajzat miatt oszlattuk fel a közös hejehujákat, s
menekültünk a barlangjainkba.

 14.

 Lógófülû megnõsült. Kalandos utazásunk után, a második télen történt
ez, s teljesen váratlanul ért. Nem figyelmeztetett elõre. Akkor tudtam meg,
mikor egyszer szürkületkor felmásztam a sziklafalon a barlangunkhoz.
Befurakodtam a barlangnyíláson, s ott megálltam. Nem jutott hely nekem.
Lógófülû foglalta el a barlangot a párjával, aki nem volt más, mint az én
húgom, mostohaapámnak, Fecsegõnek a lánya.
 Megpróbáltam erõszakkal bejutni. Csak kettõnek jutott hely, s ezt a
helyet õk már elfoglalták. Aztán hátrányban is voltam velük szemben, alapos
karmolásban és szõrrángatásban részesítettek, s végül örültem, hogy
visszavonulhattam. Aznap éjszaka s még jó néhány éjszaka a kettõs barlang
átjárójában aludtam. Tapasztalataim szerint meglehetõs biztonságosnak
látszott. Mivel a két csapatbeli kijátszotta a vén Kardfogút, én meg
kijátszottam Vörösszemût, úgy véltem, ki tudom játszani a vadászó
állatokat, ha ide-oda bujkálok a két barlang között.
 Megfeledkeztem a vadkutyákról. Azok elég kicsik voltak, hogy
átjussanak bármelyik átjárón, amin én át tudtam furakodni. Egyik éjszaka
kiszimatoltak. Ha mind a két barlangba egyszerre benyomultak volna,
elkapnak. Néhányan utánam jöttek az átjáróba, én meg kirohantam a másik
barlangszájon. Ott kinn állt a többi vadkutya. Amikor a sziklafalra
ugrottam, s mászni kezdtem, utánam ugrottak. Egyikük, egy sovány, éhes dög
ugrás közben kapott el. Fogát combizmaimba süllyesztette, s csaknem
visszarántott. Belém akaszkodott, de én meg se próbáltam lerázni, minden
erõmet annak szenteltem, hogy elmásszak a többi vadállat közelébõl.
 Csak akkor fordítottam figyelmemet a combomon lógó eleven gyötrelemre,
mikor már biztonságban voltam. A falka négyméternyire alattam ugrált,
kapaszkodott a falon, s visszaesett, én pedig torkon ragadtam a kutyát, és
lassan megfojtottam. Hosszú idõbe tellett, míg végeztem vele. Hátsó lábával
karmolta, tépte, szaggatta a szõrömet meg a bõrömet, s folyton dobálta
magát, húzott a súlyával, le akart rántani a sziklafalról.
 Végre szétnyíltak a fogai, és elengedték összemarcangolt húsomat.
Magammal vittem a testét fel a sziklán, és ott kucorogtam végig az éjszakát
a régi barlangom elõtt, amelyben Lógófülû és a húgom aludt. Elõbb még el
kellett szenvednem a szitkok viharát a hordától, amiért felbolydulást
okoztam. De bosszút álltam. Idõrõl idõre, mikor lenn a falka zajongása
elcsendesedett, ledobtam egy követ, s megint fölkavartam. Erre minden
oldalról újból kitört a nekikeseredett Csapat szitkozódása. Reggel
megosztottam a kutyát Lógófülûvel, és néhány napig mi hárman nem voltunk
sem növényevõk, sem gyümölcsevõk.
 Lógófülû házassága nem bizonyult boldognak. Csak az a vigasztaló, hogy
nem tartott sokáig. Sem õ, sem én nem voltunk boldogok ezalatt. Magányosnak
éreztem magam. Megszenvedtem a kényelmetlenséget, hogy kivetettek
biztonságos kis barlangomból, s valahogy nem álltam össze senkivel a többi
fiatal hímek közül. Azt hiszem, régóta tartó pajtásságom Lógófülûvel
megszokássá vált.
 Igaz, megnõsülhettem volna, s alighanem meg is nõsülök, ha nincs olyan
nagy hiány asszonyban a hordán belül. Joggal feltételezhetõ, hogy a hiányt
Vörösszemû szertelensége okozta, és ez jól szemlélteti, mennyire fenyegette
a horda létét Vörösszemû. Aztán meg ott volt Gyorslábú, akit nem
felejtettem el.
 Mindenesetre Lógófülû házassága alatt csak bolyongtam fától bokorig,
minden éjszaka veszedelmek közt, kényelmetlenül aludtam. Egyik csapatbeli
meghalt, s az özvegyét egy másik csapatbeli a barlangjába vitte. Én
elfoglaltam az elhagyott barlangot, de annak széles bejárata volt, s miután
egyik nap Vörösszemû csaknem benn szorított, ismét visszatértem a kettõs
barlang átjárójához, s ott aludtam. Nyáron azonban hetekig is távol
maradtam a barlangoktól, s egy fészekben aludtam, amelyet az öböl torkolata
közelében ütöttem össze.
 Mondtam, hogy Lógófülû nem volt boldog. Húgom a Fecsegõ lánya volt, s
megkeserítette Lógófülû életét. Egyik barlangban sem hallatszott annyi
pörlekedés, civakodás, mint az övében. Vörösszemût kékszakállnak
nevezhetném, Lógófülût meg papucsnak, de úgy képzelem, Vörösszemû
túlságosan ravasz volt, semhogy Lógófülû feleségét megkívánja. És Lógófülû
szerencséjére az asszony meghalt. Szokatlan dolog történt azon a nyáron.
Késõn, csaknem nyár végével, második termést hozott a rostos gyökerû répa.
Ezek a váratlan másodtermésû gyökerek fiatalok, nedvdúsak, gyengék voltak,
s egy ideig a répás lett a horda kedvenc lakmározóhelye. Egyszer kora
reggelen több tucatnyian reggeliztünk ott. Egyik oldalamon Szõrtelen állt,
mögötte az apja és fia, öreg Velõscsont és Hosszúajkú. A másik oldalamon
Lógófülû és közvetlenül mellette a húgom.
 Nem figyelmeztetett semmi. Hirtelen húgom is, Szõrtelen is rikoltva
felugrott. Ugyanabban a pillanatban hallottam becsapódni a nyílvesszõket,
amelyek keresztüldöfték õket. A következõ pillanatban mindketten a földön
vonaglottak, levegõért kapkodtak, mi, többiek pedig a fák felé tülekedtünk.
Egy nyílvesszõ suhant el mellettem, s belevágódott a földbe, tollas szára
rezgett, remegett megállított röptétõl. Emlékszem, futás közben oldalt
kanyarodtam, hogy kikerüljem, szükségtelen nagy ívben tértem ki, mert úgy
visszahõköltem tõle, mint a ló attól a tárgytól, amitõl fél.
 Lógófülû mellettem futott, s egyszerre irtózatosat zuhant. Egy
nyílvesszõ ment át a lábikráján, és felbuktatta. Megpróbált futni, de a
nyílvesszõtõl másodszor is megbotlott és elterült. Összehúzódzkodva ült,
remegett, és könyörögve utánam kiáltott. Visszarohantam. Megmutatta a
nyílvesszõt. Megragadtam, hogy kirántsam, de Lógófülû a fájó érintésre
elkapta a kezemet, és megállított. Repülõ nyíl surrant el közöttünk. A
második egy sziklát talált el, szétpattant, és a földre esett. Ez már túl
sok volt. Hirtelen rántottam egyet teljes erõmbõl. Lógófülû sikított, mikor
a nyílvesszõ kijött, és dühösen megütött. De a következõ pillanatban már
teljes erõbõl menekültünk.
 Visszanéztem. Öreg Velõscsont elhagyatottan hátramaradt, és némán
totyogott elõre, úgy futotta hátrányos versenyét a halállal. Néha majdnem
felbukott, s egyszer el is esett, de már nem röpködtek a nyílvesszõk.
Erõtlenül feltápászkodott. Nyomta a vénség terhe, mégsem akart meghalni. A
három Tûzember, aki most elõrohant leshelyérõl, könnyen elérhette volna, de
meg se próbálták. Talán túl öreg és rágós volt. De Szõrtelen és a húgom
kellett nekik, mert ahogy a fák közül visszapillantottam, láttam, hogy a
Tûzemberek kõvel verik a fejüket. Egyik Tûzember a töpörödött, sánta, vén
vadász volt.
 Továbbmentünk a fákon a barlangok felé - izgatott, rendetlen csõdület,
amely maga elõtt hajtott az odúi felé minden apró erdei életet, s amely
szemtelen kiáltozást támasztott a szajkók között. Most, hogy nem
fenyegetett közvetlen veszély, Hosszúajkú megvárta a nagyapját,
Velõscsontot, és egy nemzedék szakadékával kettejük között, a kölyök és a
vénember zárta be menetünket.
 Így lett Lógófülû megint agglegény. Aznap éjjel vele aludtam a régi
barlangunkban, és régi pajtáskodó életünk újrakezdõdött. Párjának
elvesztése, úgy látszott, nem okoz neki bánatot. Legalábbis semmi jelét nem
mutatta, sem azt, hogy hiányzik neki az asszony. A seb a lábán, az zavarta,
s egy hétbe is beletellett, míg visszanyerte régi fürgeségét.
 Velõscsont volt a horda egyetlen öreg tagja. Olykor, ha felidézem, s
az emléke egészen éles, megdöbbentõ hasonlatosságot találok közte és apám
kertészének apja között. A kertész apja nagyon öreg volt, nagyon ráncos és
töpörödött, amikor apró, hályogos szemével leselkedett, és fogatlan ínyével
motyogott, szakasztott olyan volt s úgy viselkedett, mint a vén Velõscsont.
Ez a hasonlóság gyerekkoromban megrémített. Mindig elfutottam, ha láttam,
hogy az öregember arra totyog a két botjával. Öreg Velõscsontnak még némi
ritkás és zilált fehér szakálla is volt, s az teljesen az öregember
szõrzetére emlékeztetett.
 Amint mondtam, Velõscsont volt a horda egyetlen öreg tagja. Kivételnek
számított, mert a csapatbeliek nem értek meg öregkort. A javakort is
meglehetõsen ritkán. Erõszakos halál: ez volt a rendes halálnem. Úgy haltak
meg, mint apám, mint Töröttfogú, mint a húgom és Szõrtelen nemrégiben -
hirtelen és kegyetlen módon, összes képességeik birtokában, életük teljes
lendületében és rohanásában. Természetes halál? Akkoriban az erõszakos
halál volt a természetes.
 Senki nem halt meg az öregségtõl a Csapatban. Egyetlen esetrõl sem
tudok. Még Velõscsont sem így halt meg, s az én idõmben egyedül neki
lehetett volna esélye rá. Egy csúnya baleset, a képességeknek véletlen,
akár csak idõleges, de komoly gyengülése gyors halált jelentett. Az ilyen
halálnak rendszerint nem akadt szemtanúja. A horda egyes tagjai egyszerûen
eltûntek szem elõl. Reggel elhagyták a barlangot, és soha nem jöttek
vissza. Eltûntek - a ragadozók éhes gyomrában.
 A Tûz Népének ez a betörése a répásra a vég kezdetét jelentette, bár
ezt akkor még nem tudtuk. Idõ múltával a Tûz Népének vadászai egyre
gyakrabban jelentek meg. Kettesével-hármasával jöttek, nesztelenül kúsztak
az erdõn, repülõ nyilaikkal legyõzték a távolságot, s lehozták zsákmányukat
a legmagasabb fa tetejérõl, anélkül hogy õk felmásztak volna. Az íj és a
nyíl roppantul megnövelték ugró- és ütõizmaik hatáskörét azzal, hogy
mintegy harminc méterre s még messzebb is tudtak ugrani és ölni. Sokkal
félelmetesebbek voltak, mint maga Kardfogú. És nagyon okosak. Tudtak
beszélni, ami gondolkodáshoz vezetett, és még az együttmûködéshez is
értettek.
 Mi, csapatbeliek igen körültekintõvé váltunk, ha az erdõbe kerültünk.
Éberebbek, vigyázóbbak, félénkebbek lettünk. A fák már nem jelentettek
megbízható menedéket. Nem kuksolhattunk fenn az ágon, kinevetve a földön
maradt húsevõt. A Tûz Népe húsevõ volt, harmincméteres karmokkal és
agyarakkal, szörnyûbb valamennyi ragadozó állatnál, amely az õsvilágban
kóborolt. Egyik reggel, mielõtt még a Csapat szétszóródott volna az
erdõben, rémület tört ki a vízhordók s azok közt, akik lementek a folyóra
inni. Az egész horda a barlangokba menekült. Az volt a szokásunk, hogy
ilyenkor elõbb futottunk, s aztán néztünk csak körül. Barlangjaink
bejáratánál vártunk és figyeltünk. Kis idõ múlva egy Tûzember lépett
óvatosan a tisztásra, a kis, töpörödött, öreg vadász. Sokáig állt ott és
figyelt bennünket, nézte a barlangjainkat és a sziklafalat, tövétõl a
tetejéig. Egyik kapaszkodón leereszkedett az ivóhelyhez, s néhány perccel
késõbb egy másik kapaszkodón tért vissza. Megint ott állt, és sokáig
gondosan figyelt bennünket. Aztán sarkon fordult, és besántikált az erdõbe,
mi pedig keservesen és panaszosan szólongattuk, egymást a barlangok
szájából.

 15.

 Ott találtam meg õt a régi helyen, az áfonyás mocsár közelében, ahol
anyám lakott, s ahol Lógófülûvel az elsõ fészket építettük. Váratlanul jött
a dolog. Mikor a fa alá értem, hallottam az ismerõs, lágy hangot, és
felnéztem. Ott volt õ, Gyorslábú, egy ágon ült, ide-oda lóbálta a lábát, és
lenézett rám.
 Egy ideig csendben álltam. Boldoggá tett a látása. És akkor kín és
nyugtalanság szivárgott a boldogságomba. Felmásztam a fára utána, õ pedig
lassan kihúzódott az ág végére. Éppen érte nyúltam, akkor a levegõbe
ugrott, s a másik fa ágain kötött ki. Rám kukkantott a zizegõ lombok közül,
és lágy hangokat hallatott. Egyenest feléje ugrottam, s izgalmas hajsza
után megismétlõdött a helyzet, most ott kukucskált ki a harmadik fa levelei
közül, s lágy hangon szólongatott.
 Átvillant rajtam, hogy ez most valamiképpen más, mint régebben volt,
mielõtt Lógófülûvel elindultunk volna kalandos utunkra. Kívántam
Gyorslábút, s tudtam is, hogy kívánom. És õ is tudta. Ezért nem engedett a
közelébe jutni. Elfelejtettem, hogy méltán hívják Gyorslábúnak, pedig a
mászás mûvészetében õ volt a mesterem. Üldöztem fáról fára, s õ mindig
félresiklott, kedves tekintettel visszakukkantott rám, lágy hangon
szólított, és alig kartávolságnyira táncolt, ugrált, himbálózott elõttem.
Minél inkább elhúzódott, annál inkább meg akartam fogni, és már a délután
árnyai tanúskodtak erõfeszítésem hiábavalóságáról.
 Miközben üldöztem, vagy néha megpihenve egy közeli fán, figyeltem õt,
észrevettem rajta a változást. Nagyobb, nehezebb, felnõttebb lett. Vonalai
kerekebbek, izmai teltebbek voltak, s az érettségnek valami
meghatározhatatlan jellegét láttam rajta, ami új volt, s ami tovább
sarkallt. Három esztendeje tûnt el - legalább három esztendeje, s azóta
erõsen megváltozott. Három esztendõt mondok, nagyjából ennyi lehetett,
amennyire fel tudom mérni az idõ múlását. De elmúlhatott a negyedik év is,
lehet, hogy egybekeverem a másik három év eseményeivel. Minél tovább
töprengek rajta, annál jobban megerõsödik az a véleményem, hogy négy évig
lehetett távol tõlem.
 Hogy hova ment, miért ment el, mi történt vele ezalatt, nem tudom. Nem
mondhatta el, mint ahogy mi sem mondhattuk el Lógófülûvel a Csapatnak, mit
láttunk, míg távol voltunk. Valószínû, hogy õ is kalandos útra indult, mint
mi, éspedig egyedül. Viszont az is elõfordulhat, hogy Vörösszemû miatt
távozott. Egészen bizonyos, hogy az idõnként rábukkanhatott Gyorslábúra,
mikor az erdõn kóborolt, s elég volt csak utána futni, azzal már üldözte
Gyorslábút. Az elkövetkezendõ eseményekbõl hajlamos vagyok arra
következtetni, hogy messze délre vándorolt, keresztül egy hegyvonulaton, le
valami idegen folyó partjáig, el a maga egész fajtájától. A Fák Népe nagy
számban élt arra lenn, s azt hiszem, végül is õk kergették vissza a
hordához és hozzám. Majd késõbb elmagyarázom, milyen okok vittek erre a
következtetésre.
 Az árnyékok még jobban megnyúltak, s én egyre hevesebben üldöztem
Gyorslábút, és mégsem tudtam megfogni. Elhitette velem, hogy
kétségbeesetten igyekszik elõlem menekülni, s egész idõ alatt sikerült
éppen kartávolságon túl maradnia. Mindent elfelejtettem - az idõ múlását,
az éjszaka közeledését és húsevõ ellenségeimet. Õrjöngtem a szerelemtõl és
a dühtõl, amiért nem engedett magához férkõzni. Furcsa módon ez a düh
mintha része lett volna a Gyorslábú utáni vágyakozásnak.
 Amint mondtam, mindenrõl megfeledkeztem. Egy tisztáson rohantam éppen
keresztül, s teljes sebességgel rá egy kígyócsapatra. Nem riasztottak
vissza. Õrült voltam. Felém vágtak, de én lebuktam, félrehajoltam, és
rohantam tovább. Aztán összefutottam egy óriáskígyóval, rendes körülmények
között sikoltva menekültem volna elõle a fák tetejére. Fára is ugrasztott,
de Gyorslábú már-már eltûnt szemem elõl, s én visszaugrottam a földre, és
mentem tovább. Hajszál híján baj történt. Aztán megjelent régi ellenségem,
a hiéna. Viselkedésembõl biztosra vette, hogy valami történni fog, s egy
órán át követett. Egyszer megvadítottunk egy vaddisznókondát, s azok
utánunk vetették magukat. Gyorslábú olyan hosszú ugrást kockáztatott meg
két fa között, amilyennel én nem próbálkozhattam. Le kellett szállnom a
földre. Ott voltak a disznók. Nem törõdtem velük. A legközelebbitõl egy
méterre dobbantam a földre. Futás közben oldalba kaptak, s kétszer is olyan
fára zavartak, amely kívül esett a Gyorslábú utáni hajsza irányától. Újra
földre merészkedtem, visszatértem a jó irányba, és átvágtam egy széles
tisztáson, nyakamban az egész röfögõ, szõre borzolt, agyarcsattogtató
kondával.
 Ha megbotlom vagy elcsúszom azon a tisztáson, végem van. De nem
botlottam meg. És nem törõdtem vele, hogy megbotlom-e vagy sem. Olyan
kedvemben voltam, hogy magával a vén Kardfogúval vagy egy tucat nyilazó
Tûzemberrel is szembeszállok. Ennyire megõrjített a szerelem. Engem.
Gyorslábút nem. Õ nagyon okos volt. Nem vállalt igazi kockázatot, s ha
visszanézek századokon át arra a vad szerelmi hajszára, eszembe jut, hogy
nem futott el nagyon gyorsan, mikor a disznók feltartottak, sõt kivárta
inkább, míg folytathatom az üldözést. És õ irányította a visszavonulást,
mindig abba az irányba csalt, amerre menni akart.
 Végül besötétedett. Gyorslábú megkerültette velem egy szakadékfal
mohos vállát, amely kiemelkedett a fák közül. Ezután aljnövényzet sûrû
tömkelegébe hatoltam, menet közben felhasogatott, megtépdesett.
Gyorslábúnak azonban egy haja szála sem görbült meg. Ismerte az utat. A
sûrûség közepén hatalmas tölgyfa állt. Nagyon közel jutottam Gyorslábúhoz,
mikor felmászott rá, s az ágak közt, a fészek menedékében, amelyet oly
sokáig s hasztalanul kerestem, megfogtam õt.
 A hiéna megint felvette a nyomunkat, s most leült a földön, és éhesen
zajongott. De nem törõdtünk vele, s kinevettük, mikor felmordult, és
elhúzódott a sûrûségen át. Tavasz volt, az éjszaka megtelt különféle
neszekkel. Ebben az évszakban szokás szerint sokat verekedtek az állatok.
Ültünk a fészekben, és hallgattuk a vadlovak nyihogását, nyerítését, az
elefántok trombitálását és az oroszlánok bömbölését. De feljött a hold, a
levegõ meleg volt, és mi nevettünk, és nem féltünk.
 Másnap reggel, emlékszem, két berzenkedõ hím madárra akadtunk, annyira
tüzesen verekedtek, hogy egyenest odamentünk hozzájuk, és elkaptuk a
nyakukat. Így szereztük meg Gyorslábúval a nászunk elsõ reggelijét.
Pompásan ízlettek a madarak. Tavasszal könnyen lehetett madarat fogni. Azon
a tavaszon egyik éjszaka két jávorszarvasbika küzdött a holdfényben, mi meg
Gyorslábúval a fákról figyeltük õket, s láttuk, hogy egy hím és egy nõstény
oroszlán kúszik hozzájuk észrevétlenül, s megöli õket verekedés közben.
 Nem tudnám megmondani, mennyi ideig laktunk Gyorslábú fészkében. De
egyik nap, míg távol voltunk, villám csapott a fába. Nagy ágakat hasított
le, és szétroncsolta a fészket. Én nekifogtam újraépíteni, de Gyorslábú
hallani sem akart róla. Amint késõbb megtudtam, nagyon félt a villámtól, s
nem bírtam rábeszélni, hogy jöjjön vissza a fánkhoz. Így történt, hogy
mézesheteink után a barlangokba mentünk lakni. Ahogy Lógófülû
kilakoltatott, mikor megnõsült, úgy lakoltattam ki õt most én, mi
Gyorslábúval megtelepedtünk a barlangban, õ meg éjszaka a kettõs barlang
átjárójában aludt.
 De baj lett abból, hogy a hordához jöttünk lakni. Vörössze-mûnek nem
is tudom, hány felesége volt Éneklõ után. Éneklõ is azon az úton távozott,
amelyen a többiek. Most egy kicsi, lágy, félénk jószág volt Vörösszemû
felesége, aki nyöszörgött és sírt egész idõ alatt, akár verte a férje, akár
nem, s az õ távozása rövid idõ kérdése lehetett csak. Még mielõtt
eltávozott volna, Vörösszemû már szemet vetett Gyorslábúra, s amikor
eltávozott, megkezdõdött Gyorslábú üldözése.
 Szerencséje, hogy õ volt a Gyorslábú, s csodálatos gyorsasággal tudott
menekülni a fákon. Minden okosságát és merészségét elõ kellett venni, hogy
elkerülje Vörösszemû karmait. Én nem segíthettem neki. Vörösszemû roppant
erõs szörnyeteg volt, ízekre szaggatott volna. Így is sérült vállal jártam
halálomig, s a sérülés, amely az õ keze munkájáról tanúskodott, fájt és
megbénult esõs idõben.
 Gyorslábú betegeskedett, mikor a sérülést szereztem. Enyhe maláriája
lehetett, néha megkaptuk ezt a betegséget, de akármi volt is, lomhává,
nehézkessé tette. Izmaiból hiányzott a szokott rugalmasság, s valóban
gyenge lábon állt, amikor Vörösszemû sarokba szorította, közel a vadkutyák
tanyájához, több mérföldnyire délre a barlangtól. Máskor megkerülte volna,
aztán lehagyja az egyenesben, és bejut a kis szájú barlangunk menedékébe.
Most azonban nem tudta megkerülni. Túlságosan lomha és lassú volt.
Vörösszemû minden alkalommal elállta az útját, s Gyorslábú végül felhagyott
a próbálkozással, s minden erejét arra fordította, hogy elkerülje a másik
karmait.
 Ha nem beteg, gyerekjáték lett volna elsiklania Vörösszemû elõl, de
így minden ravaszságát és ügyességét igénybe kellett vennie. Annyi elõnye
volt, hogy vékonyabb ágakon is járhatott, és messzebbre tudott ugrani.
Aztán meg tévedhetetlenül becsülte fel a távolságokat, és ösztönösen
felismerte az ágak, gallyak, korhadt csonkok erejét.
 Végeérhetetlenül folyt az üldözés, körbe-körbe, oda-vissza rohantak
hosszú erdõsávokon át. A Csapatban nagy izgalom támadt. Vad makogást
csaptak, akkor hangoskodtak a legjobban, mikor Vörösszemû messzebb járt, s
elcsitultak, mikor a hajsza közelebb hozta õt. Tehetetlen nézõk voltak. A
nõstények sikoltoztak, a hímek mellüket verték hiábavaló haragjukban.
Fõképpen Nagyarcú dühöngött, s bár alábbhagyott a lármázással, mikor
Vörösszemû közelebb járt, nem mérsékelte magát annyira, mint a többiek.
 Ami engem illet, nem játszottam bátor szerepet. Éppenséggel nem voltam
hõs, tudom. Aztán meg mi haszna lett volna, ha szembeszállok Vörösszemûvel?
Hatalmas szörnyeteg, féktelen vadállat volt, s ha összemérjük erõnket, nem
lett volna esélyem ellene. Megölt volna, s a helyzet változatlan marad.
Elfogta volna Gyorslábút, mielõtt az a barlangjába jut. Így csak nézhettem
tehetetlen dühvel, kitértem az útjából, és felhagytam a dühöngéssel, ha túl
közel jött.
 Teltek az órák, késõ délutánra járt. A hajsza még mindig tartott.
Vörösszemû ki akarta fullasztani Gyorslábút. Szántszándékkal halálra
futtatta. Hosszú idõ után fáradni kezdett Gyorslábú, s nem tudott többé
fürgén menekülni. Akkor kiment a vékonyabb ágakra, ahova Vörösszemû nem
követhette. Így lélegzetnyi szünethez jutott volna, ha Vörösszemû nem olyan
ördögi. Nem követhette Gyorslábút, hát lerázta. Egész erejével és súlyával
ide-oda rázta az ágat, míg le nem suhintotta róla Gyorslábút, ahogy az
ember a legyet suhintja le az ostorról. Gyorslábú elõször alacsonyabb
ágakra esett, úgy menekült meg. A következõ alkalommal ugyan nem védték meg
a földre eséstõl az ágak, de megtörték a zuhanását. Ismét más alkalommal
olyan vadul suhintotta le Vörösszemû az ágról, hogy egyenest
keresztülrepült egy nyiladékon a másik fára. Bámulatra méltó volt, ahogy
fogást talált, és megmentette magát. A vékony ágak idõleges biztonságát
csak akkor kereste, ha már mást nem tehetett. De mivel elfáradt, s másképp
már nem tudott kitérni Vörösszemû elõl, idõnként kénytelen volt a vékony
ágakra kihúzódni.
 A hajsza még mindig állt, a csapatbeliek még mindig visongtak,
mellüket verték, és fogukat csikorgatták. Aztán eljött a vég. Csaknem
szürkült már. Gyorslábú remegve, zihálva, levegõért kapkodva, szánalmasan
csüngött a magasban egy vékony ágon, tíz méterre a föld felett, s egy gally
sem volt alatta. Vörösszemû fel-alá hintázott lejjebb az ágon. Az ág úgy
lengett, mint az inga, egyre nagyobbakat, Vörösszemû testsúlyának minden
egyes taszítására. Aztán Vörösszemû hirtelen visszarántott, éppen mielõtt a
lengés a legalsó pontra ért volna. Gyorslábú kezébõl kiszakadt az ág, s õ
maga sikoltva kalimpált le a földre.
 De még a levegõben kiegyenesedett, s talpra esett. Máskor, ha ilyen
magasságból leesik, lábának rugalmassága csökkenti az esés
megrázkódtatását. De most ki volt merülve. Nem vehette hasznát a
rugalmasságának. Lába csak részben fogta fel az ütést, összecsuklott
alatta, s Gyorslábú az oldalára zuhant. Ez, mint kiderült, nem okozott
sérülést, de elállította a lélegzetét. Tehetetlenül feküdt, és levegõért
kapkodott.
 Vörösszemû rárohant és megragadta. Bütykös ujjaival megcsavarta a
haját. Úgy állt föl, és diadalmasan, kihívóan üvöltött a rémült Csapatra,
amely a fákról figyelte. Akkor elvesztettem az eszemet. Az óvatosságot
szélnek eresztettem, megfeledkeztem a húsom élni akarásáról. Vörösszemû még
ordított, mikor hátulról rárohantam. Annyira váratlanul érte a támadásom,
hogy fellöktem. Köréje fontam a lábamat és karomat, és igyekeztem lenn
tartani. Ez lehetetlen feladat lett volna, ha nem markolja egyik kezével
szorosan Gyorslábú haját.
 Viselkedésemen felbátorodva, Nagyarcú hirtelen szövetségesem lett.
Odarohant, fogát Vörösszemû karjába mélyesztette, és tépte-hasogatta az
arcát. Ez volt az a pillanat, amikor a többi csapatbelinek is csatlakoznia
kellett volna. Itt volt a lehetõség, hogy egyszer s mindenkorra elintézzük
Vörösszemût. De ott lapítottak továbbra is a fákon.
 Elkerülhetetlen volt, hogy Vörösszemû kettõnk ellen is ne gyõzzön.
Azért nem végzett velünk rögtön, mert Gyorslábú akadályozta a mozgásban. Az
asszony már lélegzethez jutott, s kezdett ellenállni. Vörösszemû nem
engedte el a haját, s ettõl hátrányba került. Mégis sikerült megmarkolnia a
karomat. A vég kezdetét jelentette ez nekem. Maga felé húzott, olyan
helyzetbe, hogy torkomba tudja vágni a fogát. Száját kinyitotta és
vicsorgott. És abban a pillanatban úgy kimarjította a vállamat, hogy egész
életemben kínlódtam miatta, pedig éppenséggel csak használni kezdte az
erejét.
 És abban a pillanatban történt még valami. Minden figyelmeztetés
nélkül nagy test zúdult ránk, az összekapaszkodott négy verekedõre. Óriási
erõvel szétvágott bennünket, mi át- meg átfordultunk, s a hirtelen
meglepetéstõl elengedtük egymást. A lökés pillanatában Nagyarcú rémülten
felsikoltott. Nem tudtam, mi történt, bár tigrist szimatoltam, s elém
villant a csíkos bunda, amikor egy fára ugrottam.
 A vén Kardfogú volt. Zajongásunk felébresztette vackán, s
észrevétlenül a közelünkbe kúszott. Gyorslábú a szomszédos fára menekült, s
én tüstént csatlakoztam hozzá. Karomat köréje fontam, és magamhoz
szorítottam õt, õ pedig nyöszörgött, és halkan sírdogált. A földrõl morgás
és csontropogás hallatszott. Kardfogú ebédelt ott abból, ami nemrégen
Nagyarcú volt. Túlról Vörösszemû véreres szeme meredt le ránk gyulladt
szemhéja alól. Odalenn nálánál is hatalmasabb szörnyeteg állt. Gyorslábú és
én megfordultunk, és nyugodtan barlangunkhoz mentünk, a Csapat meg
összegyûlt odafenn, és szitkokat, gallyakat, ágakat záporozott alá õsi
ellenségére. Az csapkodott a farkával, és morgott, de tovább evett.
 Így menekültünk meg. Véletlen volt - merõ véletlen. Másképp meghalok
ott, Vörösszemû szorításában, és nem hidalta volna át senki az idõt, ezer
évszázad szakadékát, addig az utódig, aki újságot olvas, és villamoson
utazik - igen, és történeteket ír régmúlt eseményekrõl, amilyen például ez
a történet is.

 16.

 Kora õsszel történt, a következõ évben. Miután nem sikerült Gyorslábút
feleségnek megszereznie, Vörösszemû más feleséget talált, és különös, de az
asszony még mindig élt. Még különösebb, hogy volt egy többhónapos gyerekük
- Vörösszemû elsõ gyermeke. Régebbi feleségei nem éltek elég sokáig, ahhoz,
hogy, gyereket hordjanak ki neki. Az év mindnyájunkra elég jól ütött ki. Az
idõ kivételesen enyhe volt, s bõven került élelem. Különösen az az évi
fehérrépára emlékszem. Dió is gazdagon termett, s a vadszilva nagyobb és
édesebb gyümölcsöt hozott, mint máskor. Egyszóval aranyesztendõ volt. S
akkor történt a dolog. Kora reggelre járt még, s a barlangjainkban leptek
meg. Hûvös, szürke fényre ébredtünk, java részünk a halála napjára.
Gyorslábút és engem pokoli visongás és makogás keltett fel. A mi barlangunk
volt mind között legmagasabban a sziklafalon, kimásztunk a bejárathoz, és
lepillantottunk. A tisztást Tûzemberek lepték el. Kiáltozásuk és
üvöltözésük fokozta a zenebonát, de õket rend és tervszerûség vezette, a
Csapatot viszont nem. Mindnyájan egyedül küzdöttünk és cselekedtünk, és
egyikünk sem ismerte fel, mekkora baj szakadt ránk.
 Mire a kõdobálásig jutottunk, a Tûzemberek sûrûn összeverõdtek a
sziklafal lábánál. Elsõ sortüzünk alighanem bezúzott néhány fejet, mert
amikor visszavonultak a sziklafaltól, hárman közülük a földön maradtak,
vergõdtek, vonaglottak, egyikük mászva próbált onnan eljutni. De
kinyújtóztattuk õket. Ekkorra már mi, hímek üvöltöztünk a dühtõl, és
szórtuk a köveket a három emberre alattunk. Néhány Tûzember visszatért,
hogy biztonságos helyre vonszolja õket, de köveink visszakergették a
segítséget.
 A Tûzemberek megdühödtek. És óvatossá váltak. Bár hangosan kiáltoztak,
megtartották a kellõ távolságot, és nyílzáport zúdítottak ránk. Ez véget
vetett a kõdobálásnak. Csakhamar megöltek fél tucatot közülünk, s vagy
húszat megsebesítettek, mi, többiek pedig visszahúzódtunk barlangjainkba.
Én sem voltam lõtávolon kívül magasan fekvõ barlangomban, de a nagy
távolság lehetetlenné tette az eredményes lövöldözést, s a Tûzemberek nem
sok nyílvesszõt pazaroltak rám. Ráadásul piszkált a kíváncsiság. Látni
akartam. Gyorslábú meghúzódott a barlang mélyében, remegett a félelemtõl, s
halkan nyöszörgött, amiért nem akarok bemenni, de én a bejáratnál
kuporogtam és lestem.
 A harc most szakadozottá vált, szinte holtpontra jutottunk. Mi a
barlangokban lapultunk, a Tûzembereknek pedig az volt a gondjuk, hogyan
piszkáljanak ki onnan. Nem mertek utánunk nyomulni, mi meg nemigen adtunk
célt a nyilaiknak. Néha-néha, mikor valamelyikük közel nyomakodott a
sziklafal lábához, egyik vagy másik csapatbeli alázúdított egy követ.
Viszonzásképpen vagy fél tucat nyílvesszõ vágott rajta keresztül. Ez a
fogás hatott egy darabig, de végül már nem lehetett többé arra csábítani a
csapatbelieket, hogy megmutassák magukat. Végképp holtpontra jutottunk.
 Észrevettem a kis, töpörödött, öreg vadászt, aki hátulról irányította
a Tûzembereket. Engedelmeskedtek neki, s jöttek-mentek parancsa szerint.
Némelyek az erdõbe indultak, és száraz fával, levéllel megrakodva tértek
vissza. Valamennyi Tûzember közelebb nyomakodott. Legtöbben ott álltak
íjjal és nyíllal, készen arra, hogy lelõjék, ha valaki mutatkozik a
Csapatból, néhány Tûzember pedig halomra rakta a száraz füvet és fát a
legalsó barlangsoron a bejáratoknál. Ezekbõl a halmokból varázsolták elõ a
szörnyeteget, amelytõl féltünk - a tüzet. Elõször apró füstgomolyok
szálltak el, s felbodorodtak a sziklafalon. Aztán vörös nyelvû lángokat
láttam, felcsaptak, majd visszahúzódtak a fadarabok közé, mint aprócska
kígyók. A füst mind sûrûbbé és sûrûbbé vált, néha elfüggönyözte az egész
sziklaoldalt. De én magasan voltam, s a füst nem zaklatott nagyon, bár
csípte a szemem, s ököllel dörzsöltem ki belõle.
 Öreg Velõscsontot füstölték ki elsõnek. Könnyû légáramlat hajtotta el
éppen a füstöt, mindent tisztán láttam. Velõscsont kirontott a füstön
keresztül, rálépett egy izzó zsarátnokra, és sivítva a hirtelen
fájdalomtól, megpróbált felkapaszkodni a sziklán. Záporoztak körülötte a
nyílvesszõk. Az egyik kiugrón megpihent. Egy szikladudort markolt meg
támasztéknak, lihegett, tüsszögött, és a fejét rázta. Elõre-hátra
imbolygott. Öregember volt, mégsem akart meghalni. Egyre nagyobb
lendülettel imbolygott, térde megroggyant, és imbolygás közben panaszosan
jajongott. Keze elengedte a szikladudort, s teste zuhanásba billent.
Csúnyán összetörhettek öreg csontjai. Nyöszörgött, gyengén küszködött, hogy
felálljon, de egy Tûzember rárontott, és bunkóval szétverte a fejét.
 S ami Velõscsonttal történt, az történt a Csapat sok más tagjával is.
Nem bírták elviselni a fojtogató füstöt, és kirohantak, hogy nyíl által
pusztuljanak el. Némelyik asszony és gyerek benn fulladt, de a többséget
kívül érte a halál.
 Mikor a Tûzemberek ily módon megtisztították az elsõ barlangsort,
elõkészületeket tettek, hogy megismételjék a mûveletet a második
barlangsornál. Mialatt fölfelé kapaszkodtak a fával és száraz fûvel,
Vörösszemûnek sikerült felmenekülnie a sziklafalon, nyomában a feleségével,
aki szorosan magához ölelte kicsinyét. A Tûzemberek alighanem úgy
vélekedhettek, hogy a kifüstölések közti szünetben barlangjainkban
maradunk, így aztán készületlenül érte õket a menekülés, és nyílvesszeik
csak akkor kezdtek röpködni, mikor Vörösszemû és felesége már jócskán fenn
járt a sziklafalon.
 Elérte a tetõt, megfordult, rájuk meredt, és üvöltve verte a mellét.
Azok kifeszítették íjukat, s Vörösszemû, bár sértetlen maradt,
továbbmenekült.
 Figyeltem, hogyan füstölik ki a harmadik sort, aztán a negyediket.
Néhány csapatbeli felmenekült a sziklafalon, de legtöbbjét lelõtték az
oldalban, mikor felfelé kapaszkodott. Emlékszem Hosszúajkúra. Eljutott az
én sziklapárkányomig, és szánalmasan sírt, mert egy nyílvesszõ teljesen
átütötte a mellét, a tollas vége hátul meredt ki, a csonthegye elöl: mászás
közben lõtték keresztül. A sziklapárkányomon leroskadt, szájából dõlt a
vér.
 Ez idõ tájt a felsõ sorok lakói már önszántukból hagyták el
barlangjukat. Csaknem az összes csapatbeli, akit még nem füstöltek ki,
egyszerre rohanta meg a sziklafalat. Sokan ezért menekültek meg. A
Tûzemberek nem tudtak elég gyorsan nyilazni. Megtöltötték a levegõt
nyílvesszõkkel, s az eltalált csapatbeliek húszasával bukfenceztek le, de
mégis voltak néhányan, akik elérték a tetõt, és eltûntek.
 Ekkor már erõsebb volt bennem a menekülési vágy, mint a kíváncsiság. A
nyílvesszõk most nem röpködtek. Úgy látszott, a Csapat utolsó tagja is
elment, bár rejtõzhettek még egypáran a felsõ barlangokban. Gyorslábú és én
nekiindultunk, hogy felkapaszkodjunk a sziklatetõre. Mikor a Tûzemberek
megláttak, nagy kiáltozásban törtek ki. Nem énmiattam, hanem Gyorslábú
miatt. Izgatottan makogtak, s mutogatták õt egymásnak. Nem lõttek rá.
Egyetlen nyílvesszõ se röppent fel. Lágyan, hívogatóan kiáltoztak. Én
megálltam s lenéztem. Gyorslábú félt, nyöszörgött és sürgetett, hogy menjek
tovább. Így hát felkapaszkodtunk a tetõre, és bevettük magunkat a fák közé.
 Sokszor töprengtem és csodálkoztam ezen az eseményen. Ha Gyorslábú
csakugyan az õ fajtájukból származott, akkor olyan fiatalon kellett
elkerülnie tõlük, hogy nem is emlékezett rájuk, másképp nem félt volna.
Viszont az is lehetséges, hogy az õ fajtájukhoz tartozott ugyan, de nem
közülük veszett el, hogy a vadonban született, messze a Tûz Népének
tanyáitól, s apja talán szökött Tûzember volt, anyja talán az én
fajtámbeli. Csapatbeli. Ki tudná megmondani? Az én ismereteimet meghaladja
ez, és Gyorslábú sem tudott róla többet, mint jómagam.
 Egész nap rettegésben éltünk. Az életben maradottak nagy része az
áfonyás mocsár felé menekült, s azon a környéken keresett menedéket az
erdõben. S egész nap vadászó Tûzember-csoportok kódorogtak az erdõben, és
ölték a mieinket, ha rájuk találtak. Alaposan végrehajtották a tervüket!
Szaporaságukban kiszorultak a saját területük határain, s elhatározták,
hogy meghódítják a mienket. Szomorú hódítás. Nem lehetett esélyünk velük
szemben. Mészárlás volt ez, válogatás nélküli mészárlás, mert nem kíméltek
senkit, megöltek öreget és fiatalt: voltaképpen megtisztították tõlünk a
vidéket.
 Mintha elérkezett volna a világvége. A fákra, utolsó menedékünkre
szöktünk, csak azért, hogy körülvegyenek és megöljenek, egyik családot a
másik után. Sok ilyen gyilkosságot végignézhettünk aznap, ráadásul én látni
akartam, mi történik. Sose maradtunk Gyorslábúval sokáig egyazon fán, s így
elkerültük, hogy körülvegyenek. De lassan már nem volt hova menni.
Mindenütt Tûzemberek jártak, igyekeztek pusztító munkájukat elvégezni.
Akármerre fordultunk, velük találkoztunk, s éppen ezért sokat láttunk a
kezük munkájából.
 Nem tudom, mi történt anyámmal, de láttam, mikor Fecsegõt lelõtték
régi faotthonomról. És félek, hogy ettõl a látványtól örömömben kicsit
ugrándoztam.
 Mielõtt befejezném történetemnek ezt a szakaszát, mesélnem kell
Vörösszemûrõl. Az áfonyás mocsár mellett egy fán csípték el, feleségével
együtt. Elég hosszú idõre megálltunk Gyorslábúval menekülésünkben, hogy
mindent lássunk. A Tûzembereket túlságosan elfoglalta a maguk munkája,
hogysem észrevegyenek, aztán meg jól el is takart a bozót, amelyben
lapultunk.
 Legalább húsz vadász állt a fa alatt, és lövöldözte fel rá nyilait.
Mindig felszedték a nyílvesszõket, mikor azok visszahullottak a földre.
Vörösszemût nem láttam, de hallottam bömbölni valahol a fán. Rövid idõ
múlva tompává vált a bömbölése. Faodúba mászhatott, de a felesége nem
jutott el a·fedezékig. Egy nyílvesszõ lehozta a földre. Súlyos sebet
kaphatott, mert nem is próbált menekülni. Védõen fölébe kuporodott a
kicsinyének, aki szorosan belékapaszkodott, és hanggal, jelekkel esdekelt a
Tûzembereknek. Azok köré gyûltek és nevettek rajta - ahogy Lógófülû meg én
nevettünk az öreg Faemberen. Mi gallyakkal, botokkal döfködtük az öreget, s
a Tûzemberek ugyanúgy bántak Vörösszemû feleségével. Íjaik végét döfték-
nyomták a bordái közé. De az asszony gyenge mulatságot adott. Nem akart
küzdeni. Sõt még csak fel sem dühödött. Továbbra is ott kuporgott a
kicsinye fölött, és esdekelt. Egyik Tûzember kezében bunkóval odalépett
hozzá. Az asszony megértette, de nem csinált semmit, csak esdekelve
nyöszörgött, míg az ütés le nem zúdult.
 Vörösszemût a faüreg megvédte a nyilaktól. A Tûzemberek összeverõdtek,
és tárgyaltak egy darabig, aztán egyikük felmászott a fára. Nem tudom, mi
történt odafönt, de hallottam üvölteni, s láttam a lent maradottak
izgalmát. Néhány perc múlva a Tûzember teste lepuffant a földre. Nem
mozdult. A többiek nézegették, megemelték a fejét, de amikor elengedték,
bénán visszanyaklott. Vörösszemû kitett magáért.
 A Tûzemberek nagyon felbõszültek. Volt egy nyílás a fatörzsön, közel a
földhöz. Fát és füvet szedtek, és tüzet raktak. Gyorslábúval szorosan
átfogtuk egymást, úgy vártunk és figyeltünk a bozótban. Néha soklevelû zöld
ágat dobtak a tûzre, s ettõl nagyon sûrû lett a füst.
 Egyszer csak azt láttuk, hogy elugranak a fától. De nem elég gyorsan.
Vörösszemû repülõ teste éppen közöttük ért földet. Irtózatosan dühöngött
Vörösszemû, jobbra-balra csépelt hosszú karjával. Egyiküknek letépte az
arcát, a szó szoros értelmében letépte azokkal a göcsörtös ujjaival és
szörnyû izmaival. A másiknak keresztülharapta a nyakát. A Tûzemberek dühös,
vad üvöltéssel visszahúzódtak, aztán rárohantak. Sikerült egy bunkót
szereznie, ezzel úgy verte szét a fejeket, mint a tojáshéjat. Túl erõs
ellenfélnek bizonyult, s a Tûzembereknek megint vissza kellett húzódniuk.
Ez volt a jó alkalom Vörösszemûnek, hátat is fordított nekik, és egyre
üvöltözve dühében, elrohant. Néhány nyílvesszõ zizzent utána, de õ
belevetette magát a bozótba, és eltûnt.
 Gyorslábú és én nyugodtan továbbkúsztunk, csak azért, hogy
beleszaladjunk a másik Tûzember-csoportba. Belehajszoltak az áfonyás
mocsárba, de mi ismertük a fatetõk ösvényeit a belsõ ingoványon át, ott nem
tudtak követni a földön, s így megmenekültünk. A mocsár, másik oldalán
keskeny erdõsávba jutottunk, amely elválasztotta az áfonyás mocsarat a
nyugatra elnyúló nagy mocsártól. Itt találkoztunk Lógófülûvel.
 El sem tudom képzelni, miképpen menekülhetett meg, hacsak úgy nem,
hogy elõzõ éjjel nem aludt a barlangban.
 Itt, az erdõsávban fészket építettünk s letelepedtünk volna, de a
Tûzemberek kitartóan végezték irtó munkájukat. Délután Szõrösarcú és
felesége menekült ki a fák közül keletre, elmentek mellettünk, s eltûntek.
Némán és gyorsan menekültek, rémült arccal. Abból az irányból, ahonnan
jöttek, hallottuk a vadászok üvöltését, kiáltozását és valamelyik
csapatbeli sikongását. A Tûzemberek megtalálták, az ingoványon
keresztülvezetõ utat.
 Gyorslábú, Lógófülû és én gyorsan követtük Szõrösarcúnak és
feleségének nyomait. Mikor a nagy mocsár széléhez értünk, megálltunk. Itt
nem ismertük a járást. Kívül esett a területünkön, s a Csapat mindig
kerülte. Senki soha nem hatolt bele - legalábbis olyan, aki vissza is tért.
Lelkünknek a titokzatosságot, félelmet, a szörnyû ismeretlent jelentette.
Mint mondtam, megálltunk a szélén. Féltünk. A Tûzemberek kiáltozása egyre
közeledett. Egymásra néztünk. Szõrösarcú kijutott a süppedezõ ingoványra, s
vagy tízméternyire sikerült egy zsombékon talpalatnyi szilárd helyet
fognia. felesége nem ment utána. Megpróbálta, de visszarettent az ármányos
felszíntõl, és lekuporodott.
 Gyorslábú nem várt meg engem, meg se torpant, amíg túl nem jutott
Szõrösarcún vagy száz méterrel, s egy jóval nagyobb zsombékot nem talált.
Mire Lógófülû és én utolértük, megjelentek a Tûzemberek a fák között.
Szõrösarcú felesége rémülten utánunk rohant. De vakon rohant,
elõvigyázatosság nélkül, s a kéreg beszakadt alatta. Megfordultunk,
figyeltünk s láttuk, hogy a Tûzemberek nyíllal lövöldöznek rá, míg
alásüllyed az iszapban. A nyílvesszõk körülöttünk is kezdtek hullani.
Szõrösarcú már csatlakozott hozzánk, s négyen láboltunk tovább, magunk se
tudtuk, hova, egyre beljebb és beljebb a mocsárba.
 A nagy mocsárban való barangolásainkról nincsenek tiszta emlékeim. Ha
fel akarom idézni, egy sereg összefüggéstelen benyomás kavarog bennem, s az
idõértékek teljesen elvesznek. Sejtelmem sincs, mennyi ideig járhattuk az
óriási lápvilágot, de annyi biztos, hogy hetekig. Az események emléke
kivétel nélkül mindig lidérces álom formájában jelentkezik. Úgy érzem
idõtlen idõkig vándoroltunk, örökké csak vándorlunk, váltakozó félelmektõl
nyomorgatva a nyirkos vadonban. Kígyók sújtanak felénk, állatok bömbölnek
körülöttünk, iszap szörcsög alattunk, és szívja a lábunkat. Tudom, hogy
folyók, tavak, iszaptengerek térítettek ki számtalanszor utunkból. Aztán a
viharok, a kiöntések a mélyen fekvõ lápvidék hatalmas területein, voltak
éhínséges, nyomorult idõszakok, mikor napokig foglyul tartottak a fákon az
átvonuló áradások.
 Egy kép igen erõsen él bennem. Nagy fák fognak körül, ágaikról szürke
mohaszálak csüggnek, nagy kúszónövények csavarodnak a törzsekre, mint
szörnyeteg kígyók, és kusza fonadékban tekeregnek le a gallyakról. És körös-
körül iszap van, lágy iszap, amelybõl gázok bugyborékolnak, s amely dagad
és zihál a belsõ lüktetéstõl. És ennek a közepén vagyunk mi, tán
tucatnyian.
 Ösztövérek és nyomorúságosak vagyunk, csontjaink kiütköznek a feszes
bõr alól. Nem éneklünk, makogunk, nem nevetünk. Nem csinálunk tréfákat.
Vidám, túláradó kedélyünk reménytelenül eltompult. Panaszos, siránkozó
hangok törnek fel belõlünk, egymásra nézünk, és szorosan összebújunk. Olyan
ez, mint egy maroknyi életben maradott találkozása a világvégét követõ
napon.
 Ez a kép nem kapcsolódik a többi mocsárbeli élményhez. Nem tudom,
egyáltalán hogyan sikerült keresztülvágnunk e lápon, de végül kijutottunk
belõle. Elõttünk alacsony dombok sora ereszkedett le a folyópartig. A mi
folyónk volt, úgy bukkant ki a nagy mocsárból, mint jómagunk. A déli
parton, ahol a folyó utat tört a dombokon keresztül, sok homokkõbarlangot
találtunk. Hátrébb, nyugat felé az óceán csapkodta a folyótorkolaton
keresztülhúzódó zátonyt. És itt, a barlangokban, a tenger melletti
lakóhelyen telepedtünk meg.
 Nem voltunk sokan. Idõvel, ahogy teltek a napok, több csapatbeli is
megjelent. Egyesével-kettesével-hármasával vonszolták elõ magukat a
mocsárból, inkább holtan, mint elevenen, járkáló csontvázak csupán, míg
végül harmincan verõdtünk össze. Aztán nem jött már senki a mocsárból,
Vörösszemû sem volt közöttünk. Meg kell jegyeznem, hogy gyerek egy se élte
túl a félelmetes utat.
 Nem részletezem az éveket, amelyeket a tenger mellett töltöttünk.
Lakóhelyünk nem volt kellemes. Az éles, metszõ levegõ megdermesztett, s
állandóan szenvedtünk a köhögéstõl, náthától. Ilyen körülmények között nem
maradhattunk életben. Igaz, születtek gyermekeink, de gyengén pislákolt
bennük az élet, hamar meghaltak, mi pedig gyorsabban pusztultunk, mint
ahogy az utódok születtek. Számunk folytonosan csökkent.
 Aztán a gyökeres étrendi változás sem tett jót. Kevés növényféléhez és
gyümölcshöz jutottunk, s halevõkké váltunk. Kagylót, csigát, kövi osztrigát
szedtünk, s nagy tengeri rákokat, amelyek viharos idõben vetõdtek partra.
Találtunk különféle tengeri moszatokat is, azok jó eledelt adtak. De az
étrendi változás gyomorbántalmakat okozott, és senki soha meg nem hízott
közülünk. Mindnyájan ösztövérek és gyomorbajosformák voltunk. A nagy
kagylók szedése közben pusztult el Lógófülû. Egyik rácsukódott az ujjára
apály idején, aztán jött a dagály, s Lógófülû benn fulladt. Másnap találtuk
meg a testét, s tanultunk a leckébõl. Soha többé senkit sem fogott meg a
bezáródó nagy kagyló.
 Gyorslábúnak és nekem sikerült felnevelnünk egy gyereket, egy fiút -
legalábbis sikerült életben tartanunk több éven át. De szentül hiszem, hogy
nem maradt volna meg abban a szörnyû éghajlatban. És akkor egy napon újból
megjelentek a Tûzemberek. A folyón jöttek le, nem tutajon, hanem
kezdetleges fatörzs csónakon. Hárman eveztek benne, egyikük a kicsi,
töpörödött, öreg vadász volt. Kikötöttek a partunkon, az öreg vadász
keresztülsántikált a fövenyen, és szemügyre vette barlangjainkat.
 Néhány perc múlva elmentek, de Gyorslábú igen megrettent. Mindnyájan
megijedtünk, de senki sem annyira, mint õ. Nyöszörgött, sírt, s egész
éjszaka nyugtalankodott. Reggel karjára vette a gyereket, és éles
kiáltásokkal, mozdulatokkal és példával elindított engem is második hosszú
menekülésünkre. Nyolc csapatbeli maradt hátra a barlangokban (ennyien éltek
még összesen a hordából). Nem volt miben reménykedniük. Hamarosan el
kellett pusztulniuk, még ha a Tûzemberek nem is tértek vissza. Gonosz
éghajlat volt az ott, a tenger mellett. A csapatbeliek nem születtek
partlakó életre.
 Délnek vándoroltunk, napokon át kerülgettük a nagy mocsarat, de
egyszer se merészkedtünk be. Egy alkalommal visszatörtünk nyugatnak,
átvágtunk egy hegyháton, s lejutottunk a partra. De az nem nekünk való hely
volt. Fa sehol - csak kopár hegyfokok, mennydörgõ hullámverés és erõs
szelek, amelyek szinte soha el nem ültek. Visszafordultunk, átkeltünk a
hegyeken, keletnek és délnek tartottunk, míg újra a nagy mocsár széléhez
nem értünk.
 Hamarosan elértük a mocsár déli határát, s folytattuk utunkat délnek
és keletnek. Kellemes vidékre kerültünk. A levegõ meleg volt, s megint
erdõben jártunk. Késõbb átkeltünk egy sor alacsony dombon, s még kedvezõbb
erdõvidéken találtuk magunkat. Mennél jobban elõrehatoltunk, elfelé a
parttól, annál melegebb lett, mi meg csak mentünk tovább, míg ki nem értünk
egy nagy folyóra, amelyet Gyorslábú ismerõsnek vélt. Alighanem ide jött,
mikor négy évig távol volt a hordától. A folyón fatörzsek segítségével
keltünk át, a túloldalon, egy nagy sziklafok tövében kötöttünk ki. Magasan
fenn, a sziklán felfedeztük új otthonunkat - egy igen nehezen
megközelíthetõ s a lent álló szeme elõl teljességgel elrejtett barlangot.
 Nem sok mesélnivalóm van már. Itt éltünk Gyorslábúval, itt neveltük
fel a családunkat. S itt véget érnek az emlékeim. Soha többé nem
vándoroltunk el. Sohasem álmodok tovább annál a magasan fekvõ,
megközelíthetetlen barlangnál. És itt kellett születnie annak a gyereknek,
aki álmaim anyagát örökölte, aki létébe olvasztotta életemnek - vagy inkább
Nagyfogú életének minden emlékét, Nagyfogúénak, aki a másik énem, nem az
igazi, de annyira valóságos nekem, hogy gyakran nem tudnám megmondani,
milyen korban is élek.
 Sokszor csodálkozom ezen a leszármazáson. Én, a modern ember
vitathatatlanul ember vagyok, de én, Nagyfogú, a primitív nem vagyok ember.
Valahol, éspedig egyenes leszármazási ágon összekapcsolódik kettõs énemnek
ez a két része. Vajon a csapatbelieknél pusztulásuk elõtt megindult-e már
az emberré válás folyamata? És mi, én és az enyémek végigmentünk-e ezen a
folyamaton? Nem került-e valamelyik utódom a Tûz Népéhez, s nem keveredett-
e el velük? Nem tudom. Nincs is mód megtudni ezt. Csak egy bizonyos:
Nagyfogú belevéste egyik leszármazottjának agyrendszerébe életének összes
benyomását, s olyan kitörölhetetlenül véste bele, hogy a közbeesõ
nemzedékek seregeinek nem sikerült azt kikoptatnia belõle.
 Még van valami, amirõl beszélnem kell, mielõtt befejezném a
történetet. Egy álomról, amit gyakran álmodok. Az igazi eseménynek idõben
azalatt kellett történnie, míg a magasan fekvõ, megközelíthetetlen
barlangban éltem. Emlékszem, hogy az erdõn vándoroltam messze kelet felé.
Itt bukkantam rá a Fák Népének egyik törzsére. A sûrûben lapultam, s
figyeltem játszadozásaikat. Nevetõ-tanácsot tartottak, fel-alá ugrándoztak,
és kezdetleges karénekeket gajdoltak.
 Lármájuk hirtelen elcsöndesedett, abbahagyták a fickándozást. Ijedten
húzódtak össze, s aggodalmasan kutatták körös-körül szemükkel a
visszavonulás útját. Akkor Vörösszemû sétált közéjük. Elhúzódtak elõle.
Mindnyájan féltek. De Vörösszemû nem akarta bántani õket. Közülük való
volt. Sarkában, inas, görbe lábon, keze fejével kétoldalt a földre
támaszkodva egy, a Fák Népe közül való öreg nõstény jött: a legutolsó
felesége. Vörösszemû leült a kör közepén. Magam elõtt látom most is, mikor
ezt írom: szemével mogorván végigvizsgálja a körben ülõ Faembereket. És
vizsgálódás közben begörbíti egyik óriási lábát, és bütykös ujjával
megvakargatja a hasát. Õ Vörösszemû, az atavizmus.
